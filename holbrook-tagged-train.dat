შობის წინა კვირები ყოველთვის სიხარულით, მოლოდინითა და აღტაცებით იყო სავსე.
ოჯახი ბიძებს ელოდა, რომლებიც გაზაფხულზე სახლიდან სამოგზაუროდ და სავაჭროდ მიდიოდნენ, შინ კი საშობაოდ ბრუნდებოდნენ.
ოთხივე ბიძა ერთდროულად გადიოდა სახლიდან.
ერთად ჩაირბენდნენ ციცაბო ფერდობს და ჩაივაკებდნენ.
მაგრამ ქვევით მთის ძირას, ვიწრო ტაფობზე მათი გზები იყრებოდა.
ძია მარკი და ძია აკრაუდი აღმოსავლეთით,უზარმაზარი ვაკისკენ გასწევდნენ.
ძია ემერი და ძია გონფილი კი დასავლეთისაკენ, სადაც მდინარეები, ქალქები და დასავლეთის ზღვა მდებარეობს.
მერე, სანამ მთებს საბოლოოდ გამოემშვიდობებოდნენ, წყვილები ერთხელ კიდევ განცალკევდებოდნენ: ძია აკრაუდი სამხრეთის გზას დაადგებოდა, ხოლო ძია ემერი ჩრდილოეთის.
ასე რომ,შინ დრჩენილი ბავშვები, რომლებიც მაღალი მთიდან თვალს ადევნებდნენ მიმავალ ბიძებს, ზოგჯერ ფიქრობდნენ, უხილავი სიმები ჩვენი ოჯახიდან ოთხივე კუთხით, მთელს მსოფლიოში იბმებაო.
მთაში გაზაფხული და ზაფხული ჩვეულებრივ საქმიანობაში გადიოდა ფერდობებზე ხნავდნენ და თესავდნენ.
თევზაობდნენ, კურდღლებზე ნადირობდნენ, კენკრასა და მარწყვს კრეფდნენ.
მერე თივის ზვინებს დგამდნენ.
მაგრამ შემოდგომაზე, როდესაც ცივი ქარი დიუბერავდა, ხოლო თოვლი მაღალი მწვერვალებიდან ძირს ნელ-ნელა მოცოცავდა და მთის ფერდობებზეც ჩამოთოვდა, სწორედ მაშინ დიდედას მოსვენება ეკრგებოდა.
მთელი ზაფხული აივანზე თავის სარწეველა სავარძელში მშვიდად იჯდა.
მუხლებზე ჭრელი, დალიანდაგებული საბანი ეფარა და ჩინდაკარგული თვალებით აღმოსავლეთს გასცქეროდა, საითკენაც მისი უფროსი და უსაყვარლესი ვაჟი წავიდა.
მაგრამ როდესაც ქარებთან ერთად მგლებიც უფრო გაბედულად იწყებდნენ ყმუილს, ბავშვები კი მალი-მალ ჯირკებით სავსე ტომრებს შინისკენ ეზიდებოდნენ, ხოლო საქონელს სახლის ქვედა სართულზე ბოსელში გულდაგულ აბინავებდნენ, დიდედას მღელვარება ემატებოდა.
უფროსს შვილიშვილს სემლეს დიდედასთან ცხელი რძე მიჰქონდა ხოლმე.
მოხუცი გოგონას გამხდარ მზედაკრულ მაჯას ხელს მოჰკიდებდა და შვილიშვილს ეკითხებოდა: ,, მითხარი, შვილო, რამდენი დღეა დარჩენილი წმინდა ფროიდამდე.
ეს დღესასწაული პირველ დეკემბერს აღინიშნება .
თვრამეტი, დიდედ ეუბნებოდა ღიმილით სემლე და მოხუცს დაღარულ-დანაოჭებულ ლოყაზე კოცნიდა.
ასე ბევრი.
ნუთუ ამდენი დარჩა მათ მოსვლამდე.
უკვირდა მოხუცს.
ნუ ღელავ, დიდედ.
ბიძებს არაფერი მოუვათ, უვნებელნი დაგვიბრუნდებიან.
შესაძლოა წელს ადრეც კი მოვიდნენ, წმინდა მელინის დღესასწაულამდე.
ეს დღესასწაული კი თორმეტ დეკემბერსაა .
ოჯახი გულდაჯერებული ელოდა მათ გამოჩენას.
ზოგჯერ მოულოდნელად დეკემბრის შუა რიცხვებში ქარის ზუზუნს ურმების ჭრიალისა და ზანზალაკების შორეული ხმა შეერეოდა.
ძია ემერის ვაჟი ახალგაზრდა მარკი, რომელიც მაღალი კლდის თავზე ამოსულ ფიჭვის ხეზე მეთვალყურედ იჯდა, შორს ჰორიზონტზე თვალს მოჰკრავდა ბარგაკიდებული ჯორების შუბლზე სპილენძის მედალიონებისა და მზეზე კარაბინის ლულების შორეულ ბრჭყვიალს და გახარებული შინ გარბოდა, რათა ბიძების მოსვლის ამბავი ყველასთვის ეხარებინა.
დიდედაა.
დიდედა ბიძები მოდიან გაჰყვიროდა მარკი.
ამის თქმა იყო და მთელი ოჯახი და მთელი სოფელი ისე აფორიაქდებოდა, როგორც ჭიანჭველები, როდესაც შემთხვევით ბარით ბუდეს დაუნგრევენ.
ღმერთმა იცის, ვინ სად გარბოდა, ვის რა მოჰქონდა.
იყო ერთი გნიასი და ფაცი-ფუცი.
ბიცოლები ცეცხლს აჩაღებდნენ.
უჯრიდან საუკეთესო თეთრეულს იღებდნდნ.
სუფრაზე ღვინო, ლორი და ძმარში ჩაწყობილი მოხარშული კვერცხი მოჰქონდათ.
ცომს აფუებდნენ თაფლაკვერების გამოსაცხობად.
სარდაფიდან დაკონსერვებული მარწყვის ქილები ამოჰქონდათ.
ამასობაში ბავშვები მოსამსახურეებთან და დაახლოებით ნახევარ სოფელთან ერთად ბიძებთან შესახვედრად სახიფათო, დაკლაკნილი ბილიკით მთიდან დაბლა ვაკეზე ეშვებოდნენ.
ციცაბო ბილიკზე ურმით ამოსვლა შეუძლებელი იყო.
ამიტომ ურმებს ქვევით გადმოტვირთავდნენ, მეურმეებს გასამრჯელოს გადაუხდიდნენ და გაისტუმრებდნენ.
მერე სიცილ-სიცილით, შეძახილებითა და ბავშვების კითხვებით თავბრუდახვეულნი დაადგებოდნენ მთის ბილიკს.
ვისაც რამდენის ზიდვა შეეძლო, იმდენი მოჰქონდა.
ზოგ ბარგსაც ჯორს აჰკიდებდნენ და ფრთხილად, ტაატით ადიოდნენ მაღლა.
ზოგჯერ ბიძები თოვლში ღამით ბრუნდებოდნენ.
ხელში მხრჩოლავი მაშხალები ეჭირათ.
მაგრამ ბავშვებიცა და მეზობლებიც დაბარებულებივით მაინც ქვევით ელოდნენ.
ძია მარკ, დიდედას ჩინური ხილაბანდი ჩამოუტანეთ.
ძია ემერ, დეიდა გრიფამ რომ გთხოვათ ბურნუთის ჩასაყრელი ემალის კოლოფი.
ძია აკრაუდ  შუშის შანდალი.
ძია გონფილ  წიგნები.
არ ისვენებდნენ ბავშვები.
დაწყნარდით ბავშვებო, ყურები ნუ გამოგვიჭედეთ შეკითხვებით.
ყველაფერი ჩამოვიტანეთ.
ერთი ეს ჯოჯოხეთური მთა ავიაროთ.
ყველაფერი აქაა: ხილაბანდიც, ყუთიც, წიგნებიცა და კიდევ სხვა ათასი რამ: ქინძისთავები, ნემსები, ეგზოტიკური ხილი და ღვინო.
მეზობლებისთვისაცაა საჩუქრები, მაგრამ ჯერ ცოტა გვაცალეთ, ამოგვასუნთქეთ.
მომცრო ფუთებაკიდებული ბავშვები ხტუნვა ხტუნვით გარს უვლიდნენ ბიძებს და დაკითხვას განაგრძობდნენ.
ჩინეთში იყავით.
უძლეველ ხანს შეხვდით.
რომი ნახეთ.
მოსკოვი.
დალაი-ლამა.
გემით იმოგზაურეთ.
აქლემებითა და სპილოებით.
ბოლო არ უჩანდა ბავშვების შეკითხვებს.
მთის წვერზე, სახლის გადახურულ აივანზე დიდედა იჯდა.
რაგინდ გვიანი და საშინელი ამინდიც არ უნდა ყოფილიყო, დიდედა თავის ვაჟებს იქ ხვდებოდა.
წელგამართული, ამაყად იჯდა.
დალიანდაგებული საბანი მუხლებზე ჰქონდა შემოხვეული.
რძლები კი სახლიდან აივანზე წინ და უკან შერბი-გამორბოდნენ, გახურებული აგურები დიდედას ფეხებთან რომ დაეწყოთ, რათა ფეხები არ გაციებოდა.
ვაჟები დიდი სიყვარულითა და მოწიწებით პირველად დედას გადაეხვეოდნენ, მერე თავ-თავიანთ ცოლებსა და რძლებს.
ამის შემდეგ იწყებოდა მეზობლებისათვის ჩამოტანილი ნაირ-ნაირი ხელსაწყო-იარაღების, მაკრატლების, წამლების, ნერგების, ქსოვილების, ლიქიორების, თოფებისა და მუსიკალური ინსტრუმენტების განაწილება.
მერე იმართებოდა დიდი ნადიმი.
ხოლო დიდედა, ბავშვები და ოჯახის სხვა წევრები საჩუქრებს ერთხელ და სამუდამოდ დადგენილი წესის მიხედვით მხოლოდ შობა დღეს დილით იღებდნენ.
ძია მარკი დიდედას სავარძლის უკან დგებოდა, გულისჯიბიდან პატარა სალამურს იღებდა, რომელიც ერთ-ერთი მოგზაურობის დროს შეეძინა და დაკვრას იწყებდა.
სალამურს, რომელიც შავი, პრიალა ხისგან იყო გაკეთებული, ქარვის მუნდშტუკი და ნახვრეტებში ჩასმული ვერცხლის რგოლები ამშვენებდა.
ძია მარკი ყოველთვის ერთსა და იმავე მელოდიას უკრავდა.
ეს ნაზი მელოდია მაშინ მოესმინა, როდესაც ერთხელ, ჯერ კიდევ ბიჭობაში, შემთხვევით ყინულის ნაპრალში კინაღამ ჩაიჩეხა.
ამ დროს მთის მწვერვალიდან სიმღერასავით ხმა ჩამოესმა: დახედე ფეხს სადა დგამ.
ფრთხილად ოჯახი არ გააუბედუროო.
ეს ნაზი და დამაფიქრებელი მელოდია შუათანა შვილიშვილს, სანდრას, გაზაფხულის ხმებს აგონებდა.
თბილი ქარებისა და თოვლის დნობის ხმას.
ყინულის ლოლოებიდან ჩამოვარდნილი წვეთების წანწკარსა და ჩიტების მოძახილს, როდესც თავიანთ გულისწორს უხმობენ ხოლმე.
სანამ ძია მარკი სალამურზე უკრავდა, ძია ემერს თითოეული საჩუქარი დიდედასათვის ხელში უნდა ჩაედო.
აქ კი სასწაული ხდებოდა.
დიდედა, რომელსაც თვალისჩინი წართმეული ქონდა და მთელი წელი თითქმის ვერაფერს ხედავდა, საგანს ხელს შეახებდა, თითებს გადაუსვამდა თუ არა შეუცდომლად, წამსვე იწყებდა მის აღწერას: ეს სადაფის სავარცხელი, რომელიც ბაბილონშია გაკეთებული და რომელსაც ვერცხლის ღილი ამშვენებს ტასის იყოს.
ეს ცისფერი და ალაგ-ალაგ ვარდისფერი ინდური აბრეშუმის ხილაბანდი არჯილას მივართვათ.
დამასკოური ხის სათამაშო ახალგაზრდა ემერს.
ოქროს გულსაბნევი-გრიფას.
ხოლო პარიზში ნაყიდი წითელი ტყავის ყდაში ჩასმული ლექსების წიგნი სემლეს ჰქონდესო.
გადაუსვამდა თუ არა საგანს თავის გამხდარსა და დაშაშრულ-დანაოჭებულ მოხრილ თითებს, დიდედა, რომელიც სრულიად ბრმა იყო და რომლისთვისაც მთელი წელიწადი ერთი გრძელი ღამე გახლდათ, შეუცდომლად გამოიცნობდა არა მარტო საგანს, არამედ მის ფერსა და დამზადების ადგილსაც ასახელებდა.
უმცირესი დეტალიც კი არ გამორჩებოდა: ეს ნაქსოვი, ბამბის ქურთუკი ფოთლებითა და ყვავილებითაა მოჩითული.
ფერები კი ოქროსფერი, ყავისფერი და მუქი ლურჯია ამბობდა იგი.
დიდედა ყოველთვის ბრმა როდი იყო.
ახალგაზრდობაში ისიც მშვენივრად ხედავდა.
დედაჩემო, ეს შენი საჩუქარია.
მარკმა მოგართვა ეტყოდა ძია ემერი და ხელში ქსოვილის ფუთას ჩაუდებდა.
დიდედა მყისვე სიხარულით წამოიძახებდა: რა ლამაზი მოსასხამია.
ღია მწვანე ფერი მხოლოდ ნაკეცებში ჩანს.
თითქოს თეთრ თოვლზე ჩრდილები თამაშობენო.
მონაცრისფრო ღილები მარგალიტებს გავს.
გახამებულ საყელოზე კი თეთრი ვარდებია ამოქარგული.
ჩაიცვი, დედი.
შეეხვეწებოდნენ ვაჟიშვილები და რძლები.
ხოლო შვილიშვილები, რომლებსაც თავ-თავიანთი საჩუქრები გულში ჩაეხუტებინათ, ჟრიამულითა და ცეკვა-ცეკვით გარს უვლიდნენ დიდედას.
ჩაიცვი, დიდედ, ჩაიცვი.
გაიძახოდნენ ისინი.
და როდესაც დიდედა მოსასხამს მოიხურავდა, ბავშვები აღფრთოვანებულები შესძახებდნენ: დიდედ, დედოფალს ჰგავხარ.
მთელი მსოფლიოს დედოფალს.
უფრო სწორად, მთის დედოფალს.
დიდედასათვის შობის შემდგომი თვეები უბედნიერესი იყო.
ღმერთს მადლობას სწირავდა, რომ ვაჟიშვილები შინ მშვიდობით დაუბრუნდნენ.
დიდ ოთახში დანთებული ბუხრის კუთხეში იჯდა.
გარეთ ქარი ღმუოდა და არე-მარეს თოვლით ავსებდა.
მაგრამ ამას მისთვის აღარავითარი მნიშვნელობა აღარ ჰქონდა, რადგან მის ოჯახში და მეზობლების ოჯახებშიაც ფქვილის, ხორცის, ცხიმის, შეშისა და სამკურნალო ბალახების საკმაო მარაგი იყო.
ბავშვებს არც წიგნები აკლდათ და არც სათამაშოები.
გაკვეთილებს მოხუცი მღვდელი უტარებდათ.
ხან სწავლობდნენ და ხანაც საქსოვ დაზგაზე ქსოვდნენ ან რთავდნენ.
ზოგჯერ კი ბიძების ჩამოტანილი საჭრეთლითა და სხვა ხელსაწყოებით სკამებსა და ზანდუკებს აჩუქურთმებდნენ.
ბიძები კი ამ დროს ისვენებდნენ და ნება-ნება ყვებოდნენ მოგზაურობის ამბებს.
ძია მარკი საათობით უკრავდა სალამურზე, ძია აკრაუდი კი ხატავდა იმ საოცარ პეიზაჟებს, რომელიც მოგზაურობისას ენახა.
დიდედა ხელს დაადებდა ნახატს და მარკის მუსიკის თანხლებით იწყებდა მის აღწერას: ჰორიზონტზე მოჩანს დიდი, ყავისფრად დანაოჭებულ-დატალღული მთაგრეხილი.
ქვევით ცხელი, ქვიშიანი დაბლობია.
ღია ლურჯი ფერი ჩანს.
არა მგონია წყალი იყოს.
ეს ჰაერისა და ცის ფერია.
ქვიშა უცნაური ზოლებითაა დახაზული.
ეს ალბათ ადამიანის ნაკვალევია.
ერთ ადგილას მწვანე ფერი საკერებელივითაა ჩასმული.
ამ წალკოტს გარდი-გარდმო გზა კვეთს.
ალაგ-ალაგ ქლიავისფერი და ვარდისფერი მოწითალო-ჟანგისფერს ერწყმის.
ეს მიწა უნდა იყოს, რომელიც მაღლა მთებზე უფრო გამომშრალი ჩანს, ხოლო აქა-იქ პაწაწინა მინერალები მზეზე ბრწყინავს და ელვარებს.
დედი, ეს პეიზაჟი შენ ჩემზე უკეთ დახატე  წამოიძახებდა ძია აკრაუდი.
ბავშვები კი დიდედას გარშემო იატაკზე ფეხმორთხმით ისხდნენ და სულგანაბულნი, ინტერესით უსმენდნენ.
მე ხომ ვერფერს დავინახავდი, თავიდან შენ რომ არ გენახა და არ დაგეხატა და მარკიც რომ არ მეხმარებოდეს თავისი მუსიკით  მიუგებდა დიდედა.
დიდედა ამას როგორ ახერხებს.
ეკითხებოდნენ ბავშვები თავ-თავიანთ დედებს.
არავინ იცის.
ასე მარტო მას შეუძლია.
ეს მისი ნიჭია პასუხობდნენ ისინი.
დროდადრო საღამოობით მეზობლები მათთან თავს იყრიდნენ.
ზოგჯერ დიდი ოთახი მთლად ხალხით ივსებოდა.
ისხდნენ და სუნთქვაშეკრულნი უსმენდნენ დიდედას.
ბოლოს, როდესაც დაღლილ-დაქანცული დიდედა დასაწოლად მოემზადებოდა, მეზობლები ღრმად ამოიოხრებდნენ, წყნარად ჩაილაპარაკიბდნენ, ქვეყანა მართლაც დიდი ყოფილაო და თითო-თითოდ გაიკრიფებოდნენ.
ასე გადიოდა ზამთარი.
მაგრამ როგორც კი ჰაერში გაზაფხულის სუნი ოდნავ დაირხეოდა, ბიძებს კვლავ მოსვენება ეკარგებოდათ.
იწყებდნენ აღჭურვილობის მომზადებას.
მსჯელობდნენ რუკებსა და მარშრუტებზე.
კემსავდნენ და აკერებდნენ ხურჯინებსა და ჩექმებს.
წამდაუწუმ გარეთ იყურებოდნენ და სულმოუთქმელად ელოდნენ გზის გახსნას.
დიდედა ამ დროს სულ უფრო და უფრო ჩუმი ხდებოდა.
შვილებს დარჩენას არასოდეს თხოვდა.
არც ექნებოდა ალბათ ამას აზრი.
მოკუნტული და დაპატარავებული ჩანდა დალიანდაგებული საბნის ქვეშ.
ხოლო ერთ მშვენიერ დღეს, როდესაც ბიძები მხიარულად, სიცილ-სიცილით დიდედასა და ოჯახის სხვა წევრებს გამოემშვიდობებოდნენ და დნობაშეპარულ თხელ თოვლში ხმაურით გააბიჯებდნენ, დიდედა დამუნჯდებოდა დ აღარავის ელაპარაკებოდა.
მისი სიჩუმე ზოგჯერ ხუთ ექვს კვირას გრძელდებოდა.
მთელი დღე უსიტყვოდ, უმოძრაოდ იჯდა და აღმოსვლეთს გასცქეროდა.
მერე თავის წილ რძეს დალევდა და დადარდიანებული წვებოდა.
მოგვიანებით მაისის თბილი მზე თუ გამოაცოცხლებდა.
ნელ-ნელა უბრუნდებოდა სიცოცხლის ხალისი.
ექვსი თვეღა დარჩა მათ მოსვლამდეო  ამოოხვრით იტყოდა.
დიდედა ყოველ წელს სულ უფრო და უფრო ძნელად ეგუება ბიძების წასვლას  უთხრა ერთხელ ახალგაზრდა მარკმა თავის ბიძაშვილ სემლეს.
გოგონას შეაჟრჟოლა, თუმცა მაისის თბილი მზე ანათებდა.
ერთ დღესაც, როდესაც ისინი დაბრუნდებიან, შესაძლოა დიდედა ჩვენს შორის აღარ იყოს.
ისეთი გამხდარია.
დღითი-დღე კი სულ უფრო ილევა.
ხელებში ლნდი გასდის  თქვა სემლემ და თავისი თხელი, მზედაკრული ხელი ასწია და მზის შუქზე გახედა.
არ ვიცი ამას როგორ გადაიტანენ მიუგო ფიქრებშიწასულმა მარკმა.
მაგრამ ყველაფერი სხვაგვარად მოხდა.
ერთ წელიწადს დეკემბრის თვეში ბიძები შინ ჩვეულებრივზე გაცილებით გვიან დაბრუნდნენ.
სადღა იყო ის ძველებური მხირულება და ჟრიამული.
სახლს დამუნჯებულები მოადგნენ.
დიდედამ მყისვე იგრძნო, რომ რაღაც საშინელი მომხდარიყო და მოუთმენლად იკითხა:  სად არის ჩემი მარკი.
მისი ხმა რატომ არ მესმის.
დედი, შენი მარკი ვეღარასოდეს დაბრუნდება შინ.
მოკვდა  ძლივსძლიობით უპასუხა ძია აკრაუდმა.
რაო, მოკვდაო.
რას ამბობ.
შენ საიდან იცი.
თქვენ ხომ თქვენი თვალით არ გინახავთ  ხავსს ეჭიდებოდა დიდედა.
მაშინ ძია აკრაუდმა ეს ამბავი მოუყვა:  მარკს დათქმულ ადგილას დიდხანს ველოდით.
ბოლოს, როგორც იქნა, შიკრიკი გამოჩნდა, რომელმაც გვითხრა, რომ მარკი თავისი ქარავნით მეკობრეებსა და ბანდიტებს გადაეყარაო.
მათ მარკი და მისი ხალხი დახოცესო.
მე თავი ძლივს დავაღწიეო.
კი მაგრამ საიდან იცი, რომ სიმართლე გითხრა  ჰკითხა დიდედამ.
მარკის ბეჭედი გადმომცა.
ემერმა დიდედას ხელში ბეჭედი ჩაუდო.
დიდედამ თითებით მოსინჯა და ამოიგმინა:  ჩემი მარკი ცოცხალი აღარა მყავს.
დედი, იმ კაცმა ეს პაწია ყუთიც მომცა.
თურმე მარკს შენთვის მოჰქონდა  უთხრა ძია ემერმა და ყუთი გახსნა.
შიგ სპილოს ძვლის ფერი მარაო აღმოჩნდა, რომელზეც მინდორში გაფრენილი ჩიტი ეხეტა.
ჩიტის თვალებში ძვირფასი საფირონის ქვები ჩაესვათ.
დიდედა გახევებული იჯდა.
ხელში მარაო ეჭირა.
ეს რა არის.
იკითხა მან ბოლოს.
არჯილა, მითხარი, რა არის.
თუმცა არ მითხრა, არ მაინტერესებს.
ჩემი მარკი აღარა მყავს.
დიდედას თითქოს თავზე ცა ჩამოექცაო.
მისი მწუხარება მთელმა სოფელმა გაიზიარა.
იმ წელიწადს გაზაფხული ადრე დადგა.
დადარდიანებულმა ბიძებმა, რომლებსაც აღარ შეეძლოთ მეტის მოთმენა, თითქმის სიხარულითაც კი დატოვეს მშობლიური სახლი.
დიდედამ მათი წასვლა ძლივს შეამჩნია.
რამდენიმე დღის შემდეგ სემლემ უმცროს მარკს უთხრა: მარკ, შენ ხომ ყველაფერი გამოგდის ხელიდან.
ნუთუ არ შეგიძლია, მამაჩემს რომ ჰქონდა ისეთი სალამური გააკეთო.
სალამური.
კი მაგრამ რისთვის.
იქნებ მამაჩემივით დაკვრაც შეძლო.
მე.
სალამურზე.
რას ამბობ.
მე მგონი, შეძლებ.
სტვენით ხომ კარგად უსტვენ.
მაგრამ სალამურს ხომ საგანგებო ჯიშის ხე სჭირდება.
გახსოვს, ძია გონფილმა ზანდუკით წიგნები რომ ჩამოიტანა.
მე მგონი, ის ზანდუკი გამოდგება.
ჰო, მაგრამ რა სიგრძის ან სიგანის უნდა იყოს, რომ არ ვიცი.
დაგიხატავ  უთხრა სემლემ და სალამური თეთრად შეფეთქილი ბოსლის კედელზე ნახშირით დახატა.
ეს რა არის  არ მოეწონა მარკს.
ასეთი სულაც არ იყო.
ნახვრეტებიცა და მუნდშტუკიც სხვანაირი ქონდაო.
მერე სხვა ბავშვებიც მოგროვდნენ.
ზოგი რას გაიძახოდა, ზოგი რას.
ნახვრეტები შორი-შორს ქონდაო.
სიგრძით უფრო გრძელი იყოო.
ერთხელ ხელში მეც მეჭირა და ჩემი მკლავის სიგრძისა იყოო გაიხსენა სანდრამ.
ნახვრეტებს ვერცხლის რგოლებს როგორღა ჩაუდგამთ.
იკითხა ახალგაზრდა ემერმა.
მამაჩემის ნაჩუქარ რგოლებიან ვერცხლის სამაჯურს მოგცემთ თქვა სემლემ.
კარგი, ვცდი.
თან ფინს, ჩვენს მჭედელს, ვთხოვ დახმარებას მიუგო მარკმა.
ბიჭუნამ მოისაზრა რა და როგორ გაეკეთებინა და მუშაობას შეუდგა.
მაგრამ ზანდუკის შავი ხე რკინაზე მაგარი გამოდგა.
მარკმა სალამურის გამოთლას რმდენიმე კვირა მოანდომა.
როცა ბოლოს და ბოლოს საქმეს მორჩა, გახრებულმა გაიფიქრა, ახლა კი დავუკრავო.
მაგრამ, ნურას უკაცრავად, სალამური საცოდავად აფშუკუნდა.
რაკიღა საქმეს ერთხელ ხელი მოჰკიდა, მარკი აღარ მოეშვა და ახალი სალამურის გამოთლას შეუდგა.
ახლა მარტო სემლე ეხმარებოდა.
სხვებს მობეზრდათ და მიმოიფანტნენ.
მეორე სალამური გაცილებით უკეთესი გამოვიდა.
და უკვე სექტემბრისთვის მარკი სალამურზე რამდენიმე ნოტსაც უკრავდა.
ხოლო ოქტომბერში მარტივი მელოდიის შესრულებაც შეეძლო.
ნეტავ ისე ვუკრავდე, რომ დიდედამ თავისი თითებით დანახვა შესძლოსო  ინატრა ბიჭმა.
მაგრამ რომ დაინახოს, ის მელოდია უნდა გავიხსენო მამაშენი რომ უკრავდა.
იქნებ შენ გახსოვს სემლე.
ჰკითხა მარკმა.
სემლე ჩაფიქრდა.
ზოგჯერ ბუნდოვნად მესმის, თითქოს სადღაც შორს ტყეში უკრავენო.
ნეტავ ყურს მივაწვდენდე, სხვა არაფერი მინდა ინატრა სემლემ.
ეცადე სემლე სთხოვა მარკმა.
იმ დღიდან სემლემ ტყეში დაიწყო ხეტიალი იმ იმედით, რომ იდუმალ მელოდიას სადმე ყურს მოჰკრავდა.
სახლში კი ქალები საყვედურებით ავსებდნენ: შენ წილ საქმეს ნეტავ ვინ გააკეთებსო.
ხელში საქსოვს აჩეჩებდნენ, თხებს აწველინებდნენ და ქათმებს აპურებინებდნენ.
სემლე ყველაფერს მორჩილად აკეთებდა და თან გაფაციცებით უსმენდა.
ხანდახან ღამით სიზმარში ყურს მოჰკრავდა იმ მელოდიას, მაგრამ დილით აღარაფერი ახსოვდა.
გაიტანჯა გოგო.
ცრემლმორეული უსიტყვოდ უხმობდა მამას: გემუდარები მოდი და ჩემთვის დაუკარიო  ეხვეწებოდა ფიქრებში.
სექტემბერში თანდათან აცივდა.
და სუსხიანმა ქარებმა დაუბერეს.
ოქტომბერში ჩამოთოვა.
მერე კი თოვლმა ფანჯრის რაფებამდეც ამოაღწია.
წმინდა ფელინის დღეს სამივე ბიძა დაბრუნდა.
ჩუმი და დანაღვლიანებულები იყვნენ.
მხიარულების ნიშან-წყალი არ ეტყობოდათ, მაგრამ როგორც ყოველთვის, უამრავი საჩუქარი, ყუთი თუ ბოხჩა ჩამოიტანეს.
ბავშვები ჩვეულებრივ ქვევით დახვდნენ, ტვირთის ამოტანაში რომ შეშველებოდნენ.
ბიძები უსიტყვოდ, მძიმე-მძიმედ დაადგნენ შინისკენ ამომავალ ბილიკს.
ძველი, მხიარული ტრადიცია სადღაც გამქრალიყო.
საღამოვდებოდა.
ძლიერი ქარი ქროდა და სახეში თოვლს აყრიდათ.
ბავშვებო ფრთხილად.
შესძახა ძია ემერმა,როდესაც ისინი ხრამის კიდეს ძალიან მიუახლოვდნენ.
,, ფრთხილად.
ლაად.
ლად.
ად.
ად დაუბრუნა ექომ.
სემლე ელდანაკრავივით შედგა.
ხელი მაგრად მოუჭირა ჩანთის სახელურს და გაიფიქრა: ,, გამახსენდა, ვიცი.
ახლა ნამდვილად ვიციო გოგონამ წაიღიღინა.
ხოლო მარკი, რომელიც წინ მიდიოდა შეჩერდა.
სწორია, ეგ არის.
თუმცა არა, მაგრამ ძალიან კი ჰგავს.
ოღონდ ის უფრო სწრაფი და აღმავალი მელოდია იყო.
დასასრულს კი თითქოს ბანტივით ინასკვებოდა უთხრა მარკმა.
არა, დარწმუნებული ვარ, დაღმავალი ტონით მთავრდებოდა  მიუგო სემლემ.
გზაში ერთმანეთს ეკამათებოდნენ.
აწყვეტინებდნენ, მერე ეთანხმებოდნენ და ისევ კამთობდნენ.
მივიდნენ თუ არა შინ, ჩანთები დიდ ოთახში დაყარეს და ქვევით ბოსელში შევარდნენ, სადაც მარკი სალამურს ინახავდა.
სამი დღე მსჯელობდნენ და ასამდე სხვადასხვა მელოდია მოსინჯეს.
ჭამისთვისაც კი არ ეცალათ.
მე ვფიქრობ, სწორია  თქვა ბოლოს სემლემ.
და თუ არ არის სწორი, მაშინ აღარ ვიცი, კიდევ სხვა რა მელოდია შეიძლება იყოს.
ეს მელოდია შეიძლება არც გამოდგეს მიუგო კამათითა და ვარჯიშით გადაღლილმა მარკმა.
გამოდგება, გამოდგება  დააიმედა სემლემ.
გოგონაც საკმაოდ ქანცგამოცლილი ჩანდა.
თუ არა და შინ გამეფებულ ნაღველს ვეღარ გავუძლებ  ამოიოხრა მან.
მარკ, შენ ახლა წადი და დიდედას სავარძლის უკან ჩუმად დადექი  დაარიგა სემლემ.
საშობაო საჩუქრების მისაღებად დიდედას სარწეველა სავარძლის ირგვლივ მთელი ოჯახი ძველებურად შეიკრიბა.
ბიძებს მოღუშული სახეები ჰქონდათ.
მათ ცოლებს კი დარდიანი გამომეტყველება.
მხოლოდ ბავშვები იყვნენ ხალისიანად.
ბიძებს შეფუთული საჩუქრები დიდედას ფეხებთან დაეწყოთ.
თვითონ დიდედა გრძნობებისაგან სრულიად დაცლილი, თითქოს უსიცოცხლოდ იჯდა თავის სავარძელში.
როდესაც ძია ემერმა ხელში კოხტა, რბილი ფუთა ჩაუდო, დიდედას სახეზე გულგრილობა, თითქმის ზიზღი გამოეხატა.
თითქოს ამბობდა, მე რატომ მაწუხებთო.
მაშინ კი მარკმა, რომელიც თავიდან არავის შეუმჩნევია, დაკვრა დაიწყო.
ბიძებმა აღშფოთებითა და ბრაზით შეხედეს, ხოლო ბიცოლა თეზიმ წამოიძახა: ო, მარკ, შე საძაგელო, როგორ ბედავ.
მაგრამ ამ დროს დიდედამ თავი ასწია და მუსიკას ყური მიუგდო.
მარკი დაკვრას განაგრძობდა.
ტუჩები უცახცახებდა და ქარვის მუნდშტუკი უსხლტებოდა, მაგრამ მაინც უკრავდა.
სემლემ დიდედას წინ ჩაიჩოქა და თავის ბავშვურ, თბილ თითებში მოიქცია დიდედას გამხდარი და დანაოჭებული ხელი, რომლითაც ქსოვილი ეჭირა.
სემლემ ზუსტად იგივე იგრძნო, რასაც დიდედა გრძნობდა.
ამ დროს კი დიდედამ გარკვევით თქვა: ოქრომკერდით ნაქარგი ხილაბანდია, ღია აგურისფერი.
მოვერცხლისფრო-მომწვანო ეკლებიანი ვარდებითაა მოჩითული.
ეს სემლეს ჰქონდეს.

ბერ ძენტის ცხვირის ამბავი იკენოოში ყველას გაეგო.
ხუთი ექვსი სუნის სიგრძის ცხვირი ბაგეებზე გადმოჰკიდებოდა და ნიკაპს ქვემოთ ჩამოსცილებოდა,სისქე ძგიდიდან წვერამდე ერთნაირი ჰქონდა, გრძელი ცხვირი სახის შუაში ეკიდა და ძეხვს ჰგავდა.
ბერი ორმოცდაათს იყო გადაცილებული და მთელი სიცოცხლე,აღკვეციდან დღემდე,უკვე ნაიდოძიოგუბუს მაღალი წოდების მქონე,მწარედ განიცდიდა ცხვირის სიგრძეს.
რა თქმა უნდა თავს იტყუებდა თითქოს ეს ნაკვთი სულაც არ აწუხებდა მას.
საქმე მარტო ის როდი იყო,რომ ცხვირის გამო ტანჯვა მას მიაჩნდა ღვთისმსახურის შეუფერებლად რომელმაც მთელი თავისი განზრახვანი უნდა შესწირონ ბუდა ამიდას სიახლოვესთან არსებობას.
მას უფრო ის აცუხებდა,არავის შეეტყო, როგორ ძლიერ ტანჯავდა საკუთარ ცხვირი.
საუბრისას მუდამ ეშინოდა, სიტყვა ცხვირზე არ ჩამოეგდოთ.
ბერს ცხვირი ორი მიზეზის გამო ტანჯავდა.
ჯერ ერთი, გრძელი ცხვირი ბევრ ყოპით უხერხულობას უქმნიდა.
მაგალითად ბერს არ შეეძლო დამოუკიდებლად მიეღო საკვები.
თუ ჭამდა სხვისი დახმარების გარეშე, ცხვირის წვერი ფინჯანში ეფლობოდა.
ამის გამო ტრაპეზის დროს ბერი თავის პირდაპირ მაგიდასთან სვამდა ერთ ერთ მოწაფეს,რათა მას დაეჭირა ცხვირი სპეციალური ფიცრის საშვალებით, რომლის სიგანე სუნი იყო, ხოლო სიგრძე ორი სიაკუ.
ასე ჭამა ყოველთვის ძნელი საქმე იყო,როგორც მოწაფისათვის, ისე მოძღვრისთვის.
ერთხელ მოწაფის მაგიერ ცხვირი ეკავა მორჩილ ბიჭუნას.
ტრაპეზის დროს მას დააცემინა, ფიცრიანი ხელი აუკანკალდა და ცხვირი ბრინჯის ფაფაში ჩავარდა.
ამ ამბის გამო ატეხილმა ხმებმა დედაქალაქამდე მიაღწია და მაინც ბერის დარდის მთავარი მიზეზი ეს არ იყო.
სინამდვილეში მას შეურაცყოფილი თავმოყვარეობა ტავჯავდა.
იკენოოს მცხოვრებნი ამბობდნენ, თითქოს გრძელცხვირა ღვთისმსახურ ძენტის გაუმართლა, რომ ის ბერია, თორემ ის რომ საერო კაცი ყოფილიყო, მათი აზრით ალბათ, არც ერთი ქალი არ გაჰყვებოდა ცოლად.
ზოგიერთი იმას ამტკიცებდა, თითქოს ის ცხვირიხს გამო აღიკვეცა ბერად.
მაგრამ თვითონ ძენტის სულაც ვერ წარმოედგინა რომ მისი სასულიერო წოდება თუნდაც რამდენადმე აიოლებდა იმ ტანჯვას რასაც ცხვირი აყენებდა.
მისი თავმოყვარეობა საკმაოდ იყო შელახული ისეთი საკითხისგან, როგორიცაა ქორწინება.
ამიტომ ის ცდილობდა თავისი სიამაყის ჭრილობები ემკურნალა როგორც აქტიური, ისე პასუხი საშუალებებით.
ჯერ ერთი, ბერი ეძებდა ასშუალებას, როგორ მიეღწია იმსათვის, რომ ცხვირი ნამდვილზე უფრო მოკლედ მოსჩვენებოდა.
როცა მარტო იყო, მთელი ძალ ღონით ცდილობდა ყველა მხრიდან დაენახა საკუთარი სიფათი.
როგორც არ უნდა მოებრუნებინა თავი, სანუგეშოს ვერაფელს ხედავდა და ჯიუტად უყურებდა გამოსახულებას, ხან ლოყას დააყრდნობდა ხელისგულზე, ხან კი თითებს დაიწყობდა ნიკაპზე.
მაგრამ არც ერტხელ არ დაუნახია თავისი ცხვირი ისე დაპატარავებული, რომ გულზე მოშვებოდა.
და რაც უფრო მწარედ განიცდიდა, იმდენად დიდი ეჩვენებოდა ცხვირი.
მაშინ ბერი სარკეს ყუთში ინახავდა, ჩვეულებრივზე უფრო მწარედ ამოიოხრებდა და ,,კანონკიოს'' სუტრის წასაკითხად უხალისოდ უბრუნდებოდა ძველ ადგილს პიუპიტრთან.
ბერს ძლიერ აფიქრებდა სხვა ადამიანთა ცხვირები.
იკენოოს ტაძარი იმ ტაძართაგანი იყო,სადაც ხშირად აკურთხებდნენ, ქადაგებდნე და ასეშემდეგ.
ტაძრის მთელი შიგნითა არე სენაკებით იყო სავსე, ტაძრის აბანოებში ყოველდღე ათბობდნენ წყალს.
მომსვლელი ბერები და საერო ხალხი  ყოველთვის ბევრი იყო.
ბერი განუწყვეტლივ ათვალიერებდა ამ ადამიანთა სახეებს.
იმედოვნებდა რომ ერთ კაცს მაინც იპოვიდა, რომელსაც მისი მსგავსი ცხვირი ექნებოდა და ეს შვება მოჰგვრიდა.
ამიტომაც მისი თვალები ვერ ამჩნევდნენ ვერც ქურთუკებს, ვერც თეთრ კიმონოებს ხოლო ხალხის შლაპები და წმინდა მსახურების ნაცრისფერი ტანსაცმელი ისე მობეზრდა, რომ ისინი მისთვის არ არსებობდნენ.
ბერი ვერ ხედავდა ადამიანებს, ის ამჩნევდა მხოლოდ ცხვირებს.
მაგრამ ცხვირები საუკეთესო შემთხვევაში მხოლოდ კეხიანი იყო, ისეთი ცხვირი კი, როგორიც მას ქონდა, არ შეხვედრია.
ბერი დღითიდღე სულით ეცემოდა.
საუბრისას უნებურად თითები იჭერდა ჩამოკიდებულ ცხვირის წვერს, თან თან წითლდებოდა იმ ბავშვივით, რომელსაც ცელქობაზე წაასწრეს.
ასეთ გარემოებაში სრულად ვლინდებოდა მისი მძიმე სულიერი მდგომარეობა.
ბოლოს, როგორმე რომ ენუგეშებინა თავი, ბერი ეძებდა მსგავს ცხვირიან პერსონაჟებს ბუდისტურ და საერო წიგნებში.
მაგრამ არც ერთ საღვთო წიგნებში არ ეწერა,რომ მანდგალაიანს ან შარიპუტარას დიდი ცხვირი ჰქონდაო.
წმინდა ნაგარჯუნასც და ასვაგხორშსაც ჩვეულებრივი ცხვირი აღმოაჩნდათ.
როგორღაც, ჩინეთის შესახებ ლაპარაკისას, ბერმა გაიგო, თითქოს შუჰაის თავად ლიუ სიუან-დეს გრძელი ყურები ჰქონდაო, და გაიფიქრა, რომ რამდენად ნაკლებად იგრძნობდა მარტოობას, საუბარის თემა ცხვირი რომ ყოპილიყო.
უნდა ვთქვად, რომ ბერი პასიური საშვალებების გარდა, მიმართავდა ცხვირზე ზემოქმედების აქტიურ ხერხებს.
აქაც ყველაფერი იღონა: სვამდა დამწვარი გოგრის ნაყენს, ცდილობდა ცხვირი ჩაეყო თაგვის შარდში.
მაგრან რა ზომისთვისაც არ უნდა მიემართა, ცხვირი მაინც ძველებურად ტუჩებზე ხუთგოჯიანი ძეხვივით ჩამოჰკიდებოდა.
მაგრამ აი ერთხელ, შემოდგომაზე ბერის ერთი მოწაფეთაგანი დედაქალაქში გაემგზავრა მისი დავალებით და იქ გაიგო მეგობარი ექიმისაგან გრძელი ცხვირების დაპატარავების წესი.
ამ ექიმმა ჩინეთში იმოგზაურა და სამშობლოში დაბრუნების შემდეგ მღვდელმსახურება დაიწყო ტიორაკუს ტაძრის ბუდის მთავარ ქანდაკებასთან.
ბერმა ჩვეულებრივსამებრ, ისეთი გამეტყველება მიიღო, თითქოს საკითხი ცხვირების შესახებ სრულიად არ აინტერესებდა და სიტყვაც არ დაცდენია, რათა დაუყონებლივ ეცადა ხსენებული ხერხი.
მეორე მხრივ, მან თითქოს სხვათაშორის შენიშნა, რომ ძალზე უსიამოვნო, შეაწუხოს მოწაფე ყოველი ჭამის დროს.
გულის სიღრმეში კი იმედოვნებდა, რომ მოწაფე ასე დაიყოლიებდა, გამოეცადა ეს ხერხი.
მოწაფე კარგად მიუხვდა ბერს ეშმაკობას.
მიუხედავად იმისა, რომ მოწაფეს ზიოზღს ჰგვრიდა ეს ეშმაკობა, მასზე ძალიან იმოქმედა და სიბრალული გამოიწვია იმ გრძნობებმა, რამაც აიძულა ბერი ამ ეშმაკობისთვის მიემართა.
ბერის მოლოდინი გამართლდა: მოწაფე ყველანაირად ცდილობდა დაეთანხმებინა იგი, ამ ხერხისთვის მიემართა, გამართლდა მოწაფის მოლოდინიც.
ბერი ბოლოსდა ბოლოს დაიყოლი.
რაც შეეხება ხერხს, ის ძალზედ მარტივი იყო: ცხვირი უნდა მოეხარშათ მდუღარეში და კარგად დაეტკეპნათ ფეხებით.
ტაძრის აბანოებში წყალს ყოველდღე აცხელებდნენ, მოწაფე წავიდა და მათარით ისეთი მდუღარე წყალი მოიტანა შიგ თითს ვერ ჩაყოფდი.
ცხვირის ჩაყოფა მათარაში საშისი იყო სახე დაეწვებოდა.
ამიტომ გადაწყვიტეს, ხის თეფში დაეხვრიტათ, დაეხურათ ის მათარაზე და მდუღარეში ცხვირი ამ ნახვრეტიდან ჩაეყო.
როცა ცხვირი მდუღარეში ჩაეშვა, ტკივილი სულაც არ უგრძვნია.
ცოტა ხნის შემდეგ მოწაფემ თქვა: უკვე კარგად მოიხარშებოდა, ბერს მწარედ გაეცინა.
მან გაიფიქრა ვინმეს ეს ფრაზა რომ გაეგო, აზრადაც არ მოუვიდოდა, თუ იგი ცხვირს შეეხებოდა.
მდუღარეში გაფუფქული ცხვირი კი ისე ეფხანებოდა, თითქოს რწყილები კბენენო.
ბერმა ცხვირი თებშის ნახვრეტიდან ამოიღო.
მოწაფე ორივე ფეხით შესდგა ცხვირს, რომელსაც ჯერ კიდე ორთქლი ასდიოდა და მთელი ძალ ღონით ტკეპნიდა.
ბერი იწვა, ცხვირი ფიცრის იატაკზე განერთხო და მის თვალწინ მოწაფის ფეხები ზევით-ქვევით მოძრაობდა.
დროდა დრო მოწაფე სიბრალულით დახედავდა ხოლმე ბერის მელოტ თავს.
შემდეგ ჰკითხა: არა გტკივათ.
ექიმმა გამაფრთხილა, რომ ძლიერ გავტკეპნო.
გტკივათ.
ბერს სურდა თავი გაექნია უარის ნიშნად, მაგრამ ცხვირზე მოწაფის ფეხები ედგა და თავი ადგილიდან ვერ დაძრა.
მაშინ მან თვალები ასწია, მოწაფის სიცივისაგან დამსკდარ ქუსლებს დააშტერდა და გაჯავრებული ხმით წარმოსთქვა: არა, არ მტკივა.
და მართლაც, აქავებული ცხვირის ტკეპნა იმდენად ტკივილს არ იწვევდა, რამდენადაც სასიამოვნო შეგრძნება.
გარკვეული ხნის შემდეგ ცხვირიდან, ბოლოს და ბოლოს, გამოსვლა იწყეს ფეტვის თესლის მსგავსმა რაღაც ბურთულებმა, როგორც ქათმის შეწვისას იცის.
მოწაფემ ეს შეამჩნია, ცხვირიდან გადმოვიდა და თავისთვის ჩაილაპარაკა:  ნაბრძანები მქონდა ესენი თმის მაშით ამომეცალა.
უკმაყოფილო ბერი უსიტყვოდ დეთანხმა.
განა მას არ ესმოდა მოწაფის კეთილი გრძნობები.
ესმოდა, მაგრამ უკმაყოფილო იყო იმით, რომ მის ცხვირს ისე ეპყრობოდნენ, როგორც რაღაც ნივთს.
და ის იმ ავადმყოფის გამომეტყველებით, რომელსაც ოპერაციას უკეთებს გაუწაფავი ექიმი, ზიზღით აკვირდებოდა, მოწაფე როგორ იღებდა მაშით ქონს მისი ცხვირიდან.
ქონის ნაჭრებს ფრინველის ფრთის ღეროს ფორმა ჰქონდა და სიგრძით დაახლოებით ოთხი ბუს ტოლი იყო.
როცა ბოლოს ეს პროცედურა დასრულდა, მოწაფემ შვებით თქვა: ახლა კიდევ მოვხარშოთ.
ბერი ისეთივე უკმაყოფილო გამომეტყველებით დათანხმდა.
და როცა მეორედ მოხარშული ცხვირი მათარიდან ამოიღეს, აღმოჩნდა, რომ საოცრად დაპატარავებულიყო.
ახლა ის არაფრით განსხვავდებოდა ძალზედ ჩვეულებრივი კაუჭისებური ცხვირისაგან.
დამოკლებულ ცხვირს ხელს უსვამდა და მთრთოლვარედ და უხერხულად იყურებოდა მოწაფის მიერ მოტანილ სარკეში.
ცხვირი, სწორედ ის ცხვირი რომელიც ოდესღა ნიკაპამდე სწვდებოდა, არნახულად დამოკლდა და ახლა მოკრძალებით გადმოჰყურებდა ზედა ტუჩს.
აქა-იქ ჩანდა წითელი ლაქები,მოწაფის ფეხების ნაკვალები.
ახლა კი დაცინვას არავინ დაუწყებს.
სარკიდან ბერს ვიღაც უყურებდა და კმაყოფილებით თვალს უკრავდა.
მართალია, ბერს ეშინოდა რომ ერთი-ორი დღის შემდეგ ცხვირი კვლავ დაგრძელდებოდა.
ყოველ ხელსაყრელ ხელსაყრელ შემთხვევას, წმინდა წიგნების ხმამაღალი კითხვისა თუ ტრაპეზის დროს მალულად ეხებოდა ცხვირის წვერს.
მაგრამ ცხვირს ჩვეულებისამებრ ეკავა თავისი ადგილი არც აპირებდა ქვემოთ ჩამოწევას.
მეორე დღეს, დილაადრიან, გაღვიძებისთანავე ბერმა თითებით მოსინჯა ცხვირი.
ცხვირი კვლავ პატარა იყო.
და ბერმა ისეთი შვება იგრძნო, თითქოს ,,წმინდა ლოტოსის სუტრების'' გადაცერის მრავალწლიანი შრომა დაეგვირგვინებინოს.
არ გაუვლია ორ-სამ დლეს, და ბერმა მოულოდნელად აღმოაჩინა, რომ სამურაი რომელმაც იმ ხანებში მოინახულა იკენოის ტაძარი,თვალს არ აცილებდა მის ცხვირს, ხმის ამოუღებლად დამცინავად შეჰყურებდა.
ეს კიდევ არფერი, მორჩილმა, სწორედ იმან მისი ცხვირი ბრინჯის ფაფაში რომ ჩაუვარდა,სააღსარებო და ქადაგებების ჩასატარებელ დარბაზთან გვერდი რომ ჩაუარა, ეტყობა სიცილის შეკავება უნდოდა, მაგრამ ბოლოს მაინც გადაიხარხარა.
რამდენჯერმე, როდესაც ბერი მუშებს ბრძანებას აძლევდა შეამჩნია რომ ისინი მხოლოდ პირისპირ იდგნენ მოწიწებით, საკმარისი იყო მიბრუნებულიყო, რომ მაშინვე ახითხითდებოდნენ.
ბერმა ჯერ ეს სახის შეცვლას მიაწერა.
მაგრამ ასეთი ახსნა სრულყოფილ პასუხს არ იძლეოდა.
რა თქმა უნდა, მუშა-ბერები და მორჩილი სწორედ ამ მიზეზით იცინოდნენ.
მაგრამ, თუმცა ძველებურად იცინოდნენ, ეს სიცილი რაღაცით განსხვავდებოდა იმ სიცილისაგან, როცა ცხვირი გრძელი ჰქონდა ალბათ უჩვეულოდ მოკლე ცხვირი უფრო სასაცილო იყო,ვიდრე ჩვეული გრძელი ცხვირი.
მაგრამ, ეტყობა, იყო კიდევ სხვა მიზეზიც.
ისინი არასოდეს არ იცინოდნენ ასე თავხედურად, ზოგჯერ ბურტყუნებდა ბერი, როცა საღვთო წიგნების კითხვას შეწყვეტდა და მელოტ თავს გვერდზე გადახრიდა.
ამავე დროს ჩვენი ლამაზმანი დაბნეული შესცქეროდა იქვე დაკიდებულ ვიშვაბჰადრის გამოსახულებას, ახსენდებოდა როგორი გრძელი ცხვირი ჰქონდა რამდენი დღის წინ და ნაღვლიანი ფიქრობდა:,,ახლა მე ვგავარ სიღარიბეში ჩავარდნილ ადამიანს რომელიც მალავს ძველებურ დიდებას.
,,სამწუხაროდ, ბერს არ ჰყოფნიდა გამჭრიახობა გაეგო სინამდვილე.
ადამიანთა გულში დავანებულია ორი ურთიერთსაწინააღმდეგო გრძნობა, არ არის ქვეყანაზე ადამიანი, რომელიც მოყვასის უბედურებას არ თანაუგრძნობდეს.
მაგრამ საკმარისია ამ მოყვასს შეუმსუბუქდეს მდგომარეობა, რომ მაშინვე გაჩნდება რაღაც უკმაყოფილების გრძნობა.
ოდნავ თუ გავაზვიადებთ, შეიძლება იმის თქმაც, რომ ჩნდება სურვილი კიდევ ჩავაგდოთ ეს მოყვასი იგივე უსიამოვნო მდგომარეობაში მაშინვე იბადება მტრობა თუმცა პასიური ამ მოყვასისადმი.
ბერს ვერ გაერკვია, რაშია საქმე მაგრამ მიუხედავად ამისა, ნაღვლობდა, უეჭველია იმიტომ რომ ბუნდოვნად გრძნობდა ამ ეგოიზმს იკენოოს ერისკაცებისა და ბერების მხრიდან.
ბერის განწყობილება დღითი დღე უარესდებოდა.
ის გაბრაზებული აგინებდა ყველას ვინც კი თვალში მოხვდებოდა.
საქმე ბოლოს იქამდე მივიდა რომ მისი მოწაფეც სწორედ ის რომელმაც ცხვირზე უმკურნალა ჩუმ ჩუმად ამბობდა, თითქოს ბერი რელიგიისადმი გულგრილილობით ცოდავდა.
ბერი განსაკუთრებით აღაშფოთა არამზადა მორჩილის თავხედობამ.
ერთხელ, ფანჯრიდან ყეფა შემოესმა და გარეთ გამოვიდა, რათა გაეგო, რა მოხდა.
დაინახა, რომ მორჩილი ორი ფუტის სიგრძის ჯოხით დასდევდა ეზოში გაბურძგნულ გამხდარ ძაღლს.
იგი რომ უბრალოდ დასდევდნებოდა.
არა დასდევდა და გატაცებით ყვიროდა: აი, შენ, ცხვირში.
აი, შენ, ცხვირში.
ბერმა ბიჭუნას ჯოხი გამოსტაცა და გააფთრებით სთხლიშა სახეში.
ჯოხი ცხვირის დამჭერი ძველი ფიცარი აღმოაჩნდა.
ბერი სულ უფრო და უფრო ნანობდა, რომ ასე წინდაუხედავად დაიმოკლა ცხვირი.
ერთ მშვენიერ ღამეს, მზის ჩასვლის შემდეგ ქარმა დაუბერა.
პაგოდის სახურავქვეშ დაკიდული ზარები მომაბეზრებლად რეკდა.
საკმაოდ აცივდა და მოხუც ბერს თუმცა ეძინებოდა თვალზე რული არ ეკარებოდა.
ის თვალგახელილი იწვა და უცებ იგრძნო ცხვირის საშინელი ქავილი.
თითები შეახო ცხვირი ისე გასიებოდა, გეგონებოდა, წყალმანკით დაავადდაო.
თითქოს გაცხელდა კიდეც.
საწყალი, უმართებულოდ დაამოკლეს და ავად გახდა  ჩაიბუტბუტა ბერმა მოწიწებით მოკიდა ხელი ცხვირს ისე როგორც უკავიათ სამსხვერპლო ყვავილები ბუდის შესამკობად.
დლას ჩვეულებრივსამებრ ადრე გაეღვიძა, ფანჯარაში გაიხედა რომ ტაძრის ეზოში გინკო და ცხენის წაბლი ჩამოცვენილიყო და ეზო მოოჭვილივით ბრწყინავდა.
სახურავები თრთვილს დაეფარა.
განთიადის ჯერ კიდევ სუსტ სხივებში მკაფიოდ ბრწყინავდნენ პაგოდის მორთულობანი.
გაღებულ ფანჯარასთან მდგარმა ბერმა ღრმად ჩაისუნთკა.
და ამ წუთში მას კვლავ რაღაც ძველი, მივიწყებული გრძნობა.
ის აღელვებული ჩაეჭიდა ცხვირს  ეს აღარ იყო გუშინდელი მოკლე ცხვირი ეს იყო მისი ძველი ხუთი-ექვსი სუნის სიგრძის ცხვირი, რომელიც ტუჩებზე ნიკაპამდე ჩამოჰკიდებოდა.
ბერი მიხვდა არომ წუხელ მის ცხვირს კვლავ ძველი მდგომარეობა აღედგინა და მაშინ საიდანღაც დაუბრუნდა მხიარული შვების შეგრძნება ზუსტად ისეთი როგორიც მან გამოცადა ცხვირის დამოკლებისას.
ახლა კი აღარავინ დამცინებს  ჩაიჩურჩულა ბერმა და თავის გრძელი ცხვირი შემოდგომის ქარს შეუშვირა.

 ტომ.
პასუხი არ არის.
ტომ.
პასუხი არ არის.
რა დაემართა ამ ბიჭს.
ტომ.
მოხუცმა ცხვირზე ჩამოწია სათვალე და სათვალის ზემოდან მოათვალიერა მთელი ოთახი, მერე შუბლზე აიწია და ახლა სათვალის ქვემოდან მიიხედ-მოიხედა.
სათვალეში თითქმის არასოდეს იყურებოდა, როცა ეძებდა ისეთ პაწაწკინტელა ნივთს, როგორიც, მაგალითად, ერთი ციცქნა ბიჭია.
ეს სათვალე მისი სიამაყე იყო და უფრო სილამაზისათვის იკეთებდა.
იქიდან დანახვა ისევე შეიძლებოდა, როგორც ქოთნის სარქველიდან.
ერთ წამს მოხუცი დაიბნა, შემდეგ კი არც თუ გაჯავრებით, მაგრამ იმდენად ხმამაღლა, რომ ოთახის ავეჯს გაეგონა, თქვა:  ჩამივარდები ერთი ხელში და.
სიტყვა ვერ დაასრულა, დაიხარა და საწოლქვეშ გულმოდგინედ დაიწყო ძებნა ცოცხლით რაღაცას, თანაც ცოცხლის ყოველ მოსმაზე ჩერდებოდა სულის მოსათქმელად, მაგრამ იქიდან კატის მეტი ვერაფერი გამოათრია.
საძაგელი ბიჭი.
ჩემს დღეში მისი მსგავსი არა მინახავს რა.
მივიდა გაღებულ კართან, შეჩერდა და ბაღში დაუწყო თვალიერება პამიდვრის კვლებსა და ბალახებში.
ტომი არსად ჩანდა.
მაშინ კი ხმა აიმაღლა და შესძახა:  ტომ.
ზურგს უკან რაღაცამ გაიფაჩუნა.
მიიხედა და პატარა ბიჭს მკლავში სწვდა, როცა ის გაპარვას აპირებდა.
ერთი ამას დამიხედეთ, სულ დამავიწყდა, საკუჭნაოში შემეხედა.
რას აკეთებდი იქ.
არაფერს.
არაფერს.
დაიხედე ხელებზე, შეხედე შენს ტუჩებს.
ასე რით მოითხუპნე.
არ ვიცი, დეიდა.
მაშ, მე ვიცი.
მურაბით.
აი, რით.
ათასჯერ მითქვამს, თუ ხელი გიხლია, გაგწკეპლავ-მეთქი.
მომაწოდე წკეპლა.
წკეპლამ ჰაერში გაიშხუილა.
განსაცდელი გარდაუვალი იყო.
ოჰ, დეიდა, მიიხედეთ, თქვენს უკან რა არის.
მოხუცი მიტრიალდა, თან შიშით კაბის კალთა აიწია, ბიჭმა კი მოკურცხლა, თვალის დახამხამბაში ხის მაღალ მესერს გადაევლო და თავს უშველა.
დეიდა პოლი ჯერ გონს ვერ მოვიდა გაკვირვებისაგან, მერე კი ჩუმად ჩაეცინა:  აი, შე საძაგელო.
ნუთუ აქამდე ვეღარ შევეჩვიე.
განა ცოტა ოონი უქნია.
ტყუილად კი არ არის ნათქვამი: ბებერი სულელი ყველა სულელეზე ტუტუცია და ბებერ ძაღლს ახალს ვეღარაფერს შეასწავლიო .
მაგრამ, ჩემო, მაგას ოინებს რა გამოულევს.
ორჯერ ერთსა და იმავეს არასოდეს გაიმეორებს,  განა მიუხვდები, რას აპირებს.
.
გეგონებათ იცის, რამდენ ხანს უნდა მაწვალოს, რომ მოთმინებიდან არ გამოვიდე.
საკმარისია, ერთი წამით სხვა რამეზე გადაიტანოს ჩემი ყურადღება, ან გამაცინოს, რომ მთელმა რისხვამ გამიაროს და თითიც ვეღარ დავაკარო.
.
ღმერთმანი, პირნათლად ვერ ვიხდი ჩემს მოვალეობას.
საღვთო სჯულში ხომ წერია: ვინც წკეპლას არ ხმარობს, ყმაწვილს რყვნისო.
მე კი, ცოდვილი, როგორ ვანებივრებ.
ამისათვის ორვეს პასუხი მოგვეთხოვება.
ვიცი, ვიცი, რომ თავი სისულელითა აქვს გამოტენილი, მაგრამ რა ვქნა.
ის ხომ ჩემი ცხონებული დის შვილია, საცოდავის.
და მეც ძალა არა მყოფნის ერთი კარგად გავშოლტო.
ყოველთვის, როგორც კი სასჯელისაგან გასხლტომის საშუალებას მივცემ, სინდისი მქენჯნის, დავსჯი და მოხუცებული გული მიკვდება იმისი ცოდვით.
მართალი უთქვამს, ღმერთს ადამიანისათვის ერთი სიცოცხლე მიუცია და სადარდებელი კი ათასიო.
ნამდვილად ასეა.
დღეს სკოლაში არ წასულა.
საღამოზე ყალთაბანდობას მოუნდება, მე კი მოვალე ვარ, დავსაჯო.
შევასრულებ კიდეც ჩემს მოვალეობას, ხვალ მთელი დღე ვამუშავებ.
სისასტიკეა შაბათ დღეს მუშაობა, როცა ყველა ბიჭისათვის უქმეა, მაგრამ რას ვიზამ.
მუშაობა ჭირივით ეჯავრება.
ამჯერად მაინც ვერ ვაპატიებ, თორემ მთლიანად დავღუპავ ბიჭს.
ტომს იმ დღეს სკოლაში არც კი შეუხედია და დრო ჩინებულად გაატარა.
ძლივს მოასწრო შინ დაბრუნება ვახშმობამდე, რათა მიხმარებოდა ჯიმს, ზანგ ბიჭუნას, ხვალისთვის შეშის დახერხვასა და დაპობაში.
ყოველ შემთხვევაში, მოასწრო, ეამბნა თავისი თავგადასავალი, სანამდის ჯიმი სამუშაოს სამ მეოთხედს შეასრულებდა.
ტომის უმცროს ძმას, სიდს დედით ძმები იყვნენ , უკვე გაეთავებინა თავისი საქმე.
მის მოვალეობას შეადგენდა ნაფოტების შეგროვება.
სიდი წყნარი და მორჩლი იყო, არასოდეს ცელქობდა.
ვიდრე ტომი ვახშამს შეექცეოდა და ყველა შემთხვევას იყენებდა შაქრის ნატეხების მოსაპარავად, დეიდა პოლი მას მეტად ცბიერ კითხვებს აძლევდა,  იქნება რამე წამოსცდესო.
როგორც გულწრფელ ადამიანებს სჩვევიათ, დეიდასაც სწამდა, რომ დაჯილდოებული იყო უნარით, ჩასწვდომოდა ყოველგვარ საიდუმლოს და თავისი ყველაზე გულუბრყვილო ფანდები სასწაულებრივ ეშმაკობად მიაჩნდა.
მან იკითხა:  დღეს სკოლაში ძალიან ცხელოდა, ტომ.
არა, დეიდა.
იქნებ ძალიან ცხელოდა.
დიახ, დეიდა.
ბანაობა არ მოგინდა, ტომ.
ტომი შეიშმუშნა.
გულში არასასიამოვნო ეჭვმა გაურბინა.
გამომცდელი თვალით შეხედა დეიდა პოლის, მაგრამ მისმა სახემ არაფერი უთხრა, და უპასუხა:  არა, დეიდა, არც იმდენად.
მოხუცმა ხელი შეახო ტომის პერანგს და თქვა:  ყოველ შემთხვევაში, სრულიად არ გაოფლიანებულხარ.
მოხუცს თავი მოსწონდა, რომ ასე მოხერხებულად გამოიკითხა პერანგის ამბავი და რომ ნამდვილ აზრს ვერავინ მიუხვდებოდა.
მაგრამ ტომმა კარგად იცოდა, ქარი საითაც უბერავდა, ამიტომ თავიდან აიცილა მომდევნო კითხვა.
ჩვენი ბიჭები ონკანს უშვერდნენ თავს გასაგრილებლად.
ნახეთ, თმა ახლაც კი სველი მაქვს.
დეიდა პოლი გულნატკენი დარჩა, მხედველობიდან როგორ გამორჩა ასეთი მნიშვნელოვანი საბუთი.
მაგრამ უცებ ბრწყინვალე აზრმა გაურბინა.
ტომ, მერე, ჩემი მიკერებული საყელო ხომ არ მოარღვიე პერანგს, როცა თავი წყალს შეუშვირე.
აბა, გაიხსენი ქურთუკი.
ტომს დარდი გადაეყარა, ღილები გაიხსნა.
პერანგის საყელო მაგრად იყო მიკერებული.
აბა, ახლა კი დამეკარგე.
მე მეგონა, სკლიდან საბანაოდ გაიპარე.
ამჯერად გაპატიებ, მგონი, უკეთესი უნდა იყო, ვიდრე ჩანხარ.
დეიდა პოლი ნაწყენიც დარჩა, რომ გამჭრიახობამ უმტყუნა, თანაც უხაროდა, ტომმა ერთხელ მაინც გამოიჩინა მორჩილებაო.
მაგრამ სიდმა თქვა:  მე ასე მახსოვს, თითქოს თქვენ საყელო თეთრი ძაფით მიაკერეთ, აქ კი შავია.
დიახაც, თეთრი ძაფით მივაკერე.
.
ტომ.
.
მაგრამ რომმა აღარ დაუცადა გაგრძელებას, ეცა კარს და თან დაიძახა:  სიდ, მე შენ გიჩვენებ სეირს.
საიმედო ადგილას რომ მიიმალა, ტომმა გასინჯა ორი დიდი ძაფგადახვეული ნემსი, რომლებიც ქურთუკის საყელოში შიგნითა მხარეს ჰქონდა დაბნეული.
ერთზე თეთრი ძაფი იყო აგებული, მეორეზე  შავი.
ის ხომ ვერც შეამჩნევდა, სიდი რომ არ ყოფილიყო.
ხათაბალაა, დეიდა ხან შავ ძაფს ხმარობს, ხან თეთრს.
სად დავიხსომო.
ერთით მაინც კეროს.
სიდს კი ამის გულისათვის მაგრა მივბეგვავ.
სინდისსა ვფიცავ, ჭკუას ვასწავლი.
ორ წუთსაც არ გაევლო, რომ ტომმა გულიდან გადაიყარა დარდი.
იმიტომ კი არა, რომ იგი ნაკლებად მძიმე და მტკივნეული იყო, ვიდრე მოზრდილი ადამიანების დარდი.
არა, მთელ მის არსებას დაეუფლა რაღაც ახალი მისწრაფება, რამაც დაიმორჩილა ყველა დანარჩენი.
სწორედ ასე ავიწყდებათ მოზრდილებსაც თავიანთი ჭირ-ვარამი, როცა რაიმე ახალი წამოწყების ხალისი შეიპყრობთ.
საქმე ის იყო, რომ ტომმა ერთი ზანგისაგან რაღაც უცნაური სტევნა ისწავლა და დიდი ხანია ოცნებობდა თავისუფლად ევარჯიშა.
ზანგი ჩიტების ჭიკჭიკს ბაძავდა, რისთვისაც დროგამოშვებით ენას სასას აბჯენდა.
თუ მკითხველს ბავშვობაში გამოუცდია, ალბათ, გაახსენდება, როგორ ახერხებენ ასე სტვენას.
გულისყურისა და მუყაითობის შემწეობით ტომი მალე მიხვდა ამ საიდუმლოებას და ახლა მხიარულად მიაბიჯებდა ქუჩაში.
მისი ბაგენი მუსიკას აფრქვევდნენ, სული კი მადლიერების გრძნობით აღვსოდა.
ის ვარსკვლავთმრიცხველს მოგაგონებდათ, რომელმაც ახალი მნათობი აღმოაჩინა, მხოლოდ იმ განსხვავებით, რომ მისი სიხარული უფრო გულწრფელი და ძლიერი იყო.
ზაფხულის საღამოები გრძელია.
ჯერ არ დაბნელებულიყო.
უცებ ტომმა სტვენა შეწყვიტა.
მის წინ ვიღაც უცხო ბიჭი იდგა.
ცოტა მასზე მაღალი.
უცხო პირის გამოჩენა პატარა ქალაქ სანკტ-პეტერბურგში, ბუნებრივია, გაკვირვებას გამოიწვევდა.
მით უმეტეს, რომ ბიჭი კარგად იყო ჩაცმული, ისიც სამუშაო დღეს.
თავზე კოხტა ქუდი ეხურა.
ყველა ღილზე შეკრული ლურჯი მაუდის სუფთა და ახალთახალი ქურთუკი და შარვალი კარგად ადგა ტანზე.
ყველა ღილზე შეკრული ლურჯი მაუდის სუფთა და ახალთახალი ქურთუკი და შარვალი კარგად ადგა ტანზე.
ფეხსაცმელებიც ეცვა, თუმცა უქმე დღე არ იყო.
ღია ფერის ყელსახვევიც შეება.
საერთოდ, უცხო ყმაწვილს, მით უფრო ცხვრის უბზეკდა და ამით აგრძნობინებდა, ძალზე მეზიზღება გამოწკეპილი ბიჭებიო.
ერთმანეთისათვის ხმა არ გაუციათ, მაგრამ როგორც კი ერთი გადაადგამდა ნაბიჯს, მეორეც მიჰყვებოდა.
ერთმანეთს პირისპირ უდგნენ და თვალი თვალში გაეყარათ.
ბოლოს, ტომმა დაილაპარაკა:  მე შემიძლია, კარგად მიგბეგვო.
აბა, ერთი სცადე.
მიგბეგვავ კიდეც.
ვერ შეძლებ.
არა, შევძლებ.
არა, ვერ შეძლებ.
შევძლებ.
ვერ შეძლებ.
უხერხული დუმილი ჩამოვარდა.
ისევ ტომმა დაიწყო:  რა გქვია.
შენი საქმე არ არის.
აბა, ხმა, თ რემ, გიჩვენებ სეირს.
მერედა, რა გიშლის ხელს.
აბა, გაბედე კიდევ რამის თქმა.
გავბედავ, გავბედავ.
აჰა.
დიდი ვინმე გგონია შენი თავი, აი.
თუ მოვინდომებ, ერთი ხელით შემიძლია მიგბეგვო.
მერე რაღა გიშლის ხელს.
ხომ ამბობ, შემიძლიაო.
შემიძლია.
თუ სისულელეს თავს არ დაანებებ, მართლა გცემ.
მინახავს შენისთანებიც.
პრანჭიავ.
გგონია, დიდი ვინმე ბრძანდები.
ერთი ამის ქუდს დამიხედე.
აბა, იქნებ კიდევაც სცადო და მომხადო, მაშინ ნახავ სეირს.
ცრუპენტელა.
შენ თვით ნა ხარ.
ცრუ და მშიშარა.
კარგი, გაიარე, გაიარე.
ეი, შენ თუ ბევრს ილაპარაკებ, ავიღებ ქვას და თავს გაგიხეთქავ.
ტყუილია.
არა, გაგიხეთქავ.
რაღას ელი.
შენ მარტო იმუქრები, რატომ ხელს არ ანძრევ.
იქნებ გეშინია.
არც მიფიქრია.
არა, გეშინია.
არა, არ მეშინია.
გეშინია.
ისევ დუმილი.
მოპირდაპირენი ერთმანეთს ისევ გარს უვლიან, ისევ თვალს თვალში უყრიან.
ბოლოს, ერთმანეთს მიუახლოვდნენ, მხარი მხარს მიადეს.
დაიკარგე აქედან.
შესძახა ტომმა.
შენ თვით ნ დაიკარგე.
არა მსურს.
არც მე მსურს.
ცალ ფეხზე დაბჯენილნი ეკვეთნენ ერთმანეთს, რაც ძალი და ღონე ჰქონდათ, ერთმანეთისადმი სიძულვილით ანთებულნი, მაგრამ ვერც ერთმა ვერ მოაცვლევინა ფეხი მოპირდაპირეს.
როდესაც ორივე მოიქანცა და გაწითლდა, ნელ-ნელა უკან დაიხიეს.
ტომმა განაცხადა:  შენ მხდალი და ფინია ხარ.
მოიცადე, ჩემს უფროს ძმას ვეტყვი.
ერთი თითით დაგანარცხებს მიწაზე.
აი, ნახე, თუ ამას არ ვიზამ.
ძალიან კი შემაშინე შენი დიდი ძმით.
მე თვითონ მყავს შენზე დიდი ძმა.
მას შეუძლია შენი ძმა ბურთივით გადააგდოს აი, იმ მესერზე ეს ძმები მათი ფანტაზიის ნაყოფი იყო .
რაკი შენ იტყვი, არა.
.
ტომმა ფეხის ცერით მიწაზე ხაზი გაავლო და უთხრა:  გიკრძალავ ამ ხაზზე გადმობიჯებას.
თუ არ დაიშლი, ისე გაგხდი, რომ ფეხზე ვეღარ დადგე.
აბა, ერთი გაბედე.
უცნობი ბიჭი საჩქაროდ დადგა გავლებულ ხაზზე:  აბა, ვნახოთ, როგორ მცემ.
თავი დამანებე, გირჩევ.
ხომ დაიტრაბახე, გცემო, რატომ არ ასრულებ.
გცემ, გგონია არ გცემ.
.
ორ ცენტად გცემ.
უცნობმა ჯიბიდან ამოიღო შავი ფული და დაცინვით გაუწოდა ტომს.
ტომმა ხელი აჰკრა და მიწაზე გააგდებინა.
იმავე წუთს ორივენი ტალახში გორაობდნენ.
თოკივით გადაგრეილნი.
ერთმანეთს თმით ათრევდნენ, ტანისამოსს აგლეჯდნენ, სახეს ჰკაწრავდნენ, მუშტს ურტყამდნენ, მტვერში აგორავებდნენ.
ბრძოლის კორიანტელი გაიფანტა და ტომი გამოჩნდა.
მხედარივით შეჯდომოდა თავის მოპირდაპირეს, მუშტებით ზელავდა და თან ეუბნებოდა:  ითხოვე პატიება.
ბავშვი განთავისუფლებას ცდილობდა, სიბრაზის ცრემლები ახრჩობდა.
ითხოვე პატიება.
და ტომმა მუშტები აამუშავა.
ბოლოს უცხო ბიჭმა ძლივს წამოილუღლუღა: მაპატიე .
ტომმა თავი დაანება და თან უთხრა:  ჭკუას ისწავლი, სხვა დროს გეცოდინება, ვისთან დაიჭირო საქმე.
უცნობმა ბიჭმა თავისი გზით გასწია, თან მტვერს იბერტყავდა ტანისამოსიდან, თანაც სულ სლუკუნებდა და ხვნეშოდა.
ხანდახან მოიხედავდა უკან, თავს დაუქნევდა და დაემუქრებოდა:  გადაგიხდი თუ ხელში ჩამივარდიო.
ტომს ეცინებოდა და შინისკენ გახარებული მიდოდა, მაგრამ როგორც კი ზურგი შეაქცია, უცხო ბიჭმა ქვა სთხლიშა ბეჭებში და ისე მოჰკურცხლა, როგორც ანტილოპამ.
ტომი გამოეკიდა ვერაგ მოპირდაპირეს, სახლამდის სდია და ამგვარად, გაიგო, სადაც ცხოვრობდა.
პატარა ხანს ჭიშკართან მოუცადა და მტერს კარში იწვევდა საბრძოლველად.
მაგრამ იგი ფანჯრიდან ეღიჯებოდა, გარეთ გამოსვლა კი არ მოისურვა.
ბოლოს, მტრის დედა გამოვიდა, ტომს ქუჩის ბიჭი, საძაგელი და უზრდელი უწოდა და გააგდო.
ტომი გატრიალდა, მაგრამ დაემუქრა, ბრალი მაგისი, თუ ხელში ჩამივარდაო.
ტომი გვიან დაბრუნდა.
ფრთხილად გადაძვრა ფანჯარაში, ცდილობდა, არ ეხმაურა.
მაგრამ ფანჯარასთან დეიდა ჩასაფრებოდა.
როცა დეიდამ დაინახა რა მდგომარეობაში იყო იმისი ტანისამოსი, გულში უფრო მტკიცედ გადაწყვიტა, მძიმე სამუშაო მიეცა მისთვის უქმე დღეს.
თავი მეორე გათენდა შააბათი დილა.
სიცოცხლით მჩქეფარე ზაფხლის ბუნებას მხიარული ელფერი დასდებოდა.
ყველას გული უმღეროდა.
ახალგაზრდების გულში კი ეს სიმღერა ვეღარ ეტეოდა და მათ ბაგეთაგან საამო ჰანგებად იფრქვეოდა.
სახე ყველას სიხარულით გაცისკროვნებოდა, გაზაფხული იგრძნობოდა თვით ადამიანის ყოველ ნაბიჯში.
ჰაერი აყვავებული აკაციის სურნელით იყო გაჟღენთილი.
მწვავედ აბიბინებული კარდიფის გორაკი ქალაქს ზემოდან გადმოჰყურებდა.
შორიდან აღთქმულ ქვეყანას მოგაგონებდათ, იმდენად მომხიბლავი, მყუდრო და მიმზიდველი იყო იგი.
ტომი გამოვიდა სახლიდან.
ხელში ეჭირა წყალში გახსნილი კირით სავსე ვედრო და გრძელტარიანი ჯაგრისი.
როცა თვალი შეავლო მაღალ მესერს, იმწამსვე გაქრა სიხარული და მის გულს ღრმა მწუხარება დაეუფლა.
ხუმრობა საქმე ხომ არ იყო ოცდაათი იარდის სიგრძისა და ცხრა ფუტის სიმაღლის მესერის გათეთრება.
.
სიცოცხლე უაზრობად და არსებობა მძიმე ტვირთად მოეჩვენა.
ოხვრით დაასველა ჯაგრისი კირში და ზედა ფიცარს დაუწყო წასმა.
რამდენჯერმე გაიმეორა და შეჩერდა.
რა იყო ეს შეთეთრებული წვრილი ზოლი მესერის უსასრულო სივრცესთან შედარებით.
დაღონებული იქვე ღობესთან ხის ძირას ჩამოჯდა.
ამ დროს ეზოდან ხტუნვა-ხტუნვით და ღიღინით გამოვიდა ზანგი ჯიმი თუნუქის ვედროთი ხელში.
წყლის მოტანა ქალაქის საერთო ჭიდან ტომს უმძიმეს საქმედ მიაჩნდა, მაგრამ ახლა სიამოვნებით შეასრულებდა ამ სამუშაოს.
მას გაახსენდა, რომ ჭასთან მუდამ ბევრი ხალხი იყრიდა თავს: ზანგი, მულატი, თეთრკანიანი ბიჭები და გოგონები.
უცდიდნენ თავიანთ რიგს, ჩხუბობდნენ, ერთმანეთს სათამაშოებს უცვლიდნენ, ჭიდაობდნენ, ერთობოდნენ.
ისიც გაახსენდა, რომ თუმცა ჭა შორს არ იყო, სულ ასორმოცდაათი ნაბიჯი თუ იქნებოდა, მაგრამ ჯიმი თითქმის ყოველთვის იგვიანებდა მთელს საათს.
უთუოდ ვინმე უნდა გაეგზავნათ მის დასაძახებლად.
ტომმა უთხრა:  გამიგონე, ჯიმ, გინდა, მე წავალ წყალზე შენს მაგიერ და შენ კი მანამდე ეს მესერი ცოტათი გაათეთრე.
ჯიმმა თავი გააქნია.
არ შემიძლია, ტომ.
ქალბატონმა მიბრძანა, ჩქარა მოიტანე წყალი, გზაზე, გზაზე არ შეჩერდეო, არავის დაელაპარაკო, ვიცი, ტომი გთხოვს მესერის გათეთრებას, მაგრამ არ გავედო, არ გაუგონო, შენ შენი გზით წადიო.
ისიც თქვა: მე თვითონ წავალ და ვნახავ, როგორ ათეთრებსო.
რა ვუყოთ, რომ ასე თქვა, ჯიმ.
იმან ყოველთვის ეგრე იცის, რას უგედ ყურს.
მომეცი ეგ ვედრო, ერთი წუთით ჩავირბენ, ის ვერც კი გაიგებს.
ვაი, მეშინია, ტომ, მოხუცი ქალბატონისა მეშინია.
ტყავს გამაძრობს, შავ დღეს დამაყრის.
ისა.
ის თითსაც არავის ახლებს.
დიდი საქმეა, თუ სათითე ჩაგკრა რამდენჯერმე.
მერე ეგ რა არის.
მართალია, ძალიან ილანძღება, მაგრამ ლანძღვა რას დააკლებს, ისევ თვითონ ატირდება.
გამოგონე, ჯიმ, ჩემს მარმარილოს ბურთულას მოგცე.
თეთრ ბურთულას.
ჯიმი შეყოყმანდა.
თეთრ მარმარილოს ბურთულას, ჯიმ, შესანიშნავ ბურთულას.
მართლაც რომ მშვენიერია, ტომ, მაგრამ მოხუცი ქალბატონისა ძალიან მეშინია.
თანაც თუ გინდა, ნატკენ ცერს გიჩვენებ ფეხზე.
ჯიმიც ხომ ადამიანი იყო და ცთუნებას ვეღარ გაუძლო.
ვედრო დადგა მიწაზე, გამოართვა თეთრი მარმარილოს ბურთი, თანაც ცნობისმოყვარეობით დაჰყურებდა, როგორ იხსნიდა ტომი სახვევს ცერიდან, მაგრამ წუთსაც არ გაევლო, რომ ისევ დააცხრა ვედროს და კისრის ქექვით მოუსვა: ტომმა მუყაითად განაგრძო მესერის გათეთრება.
დეიდა პოლი კი ძლევამოსილი დაბრუნდა შინ ბრძოლის ველიდან.
მაგრამ ტომს მუყაითობა დიდხანს არ შერჩენია.
მისი გონება გაიტაცა იმაზე ფიქრმა, თუ რა მხიარულად აპირებდა დღევანდელი დღის გატარებას და დარდი უფრო შემოაწვა გულზე.
მალე თავისუფალი ბიჭები ჩამოივლიან.
ცხადია, ათასნაირი თამაშობა ექნებათ მოფიქრებული და როგორ დასცინებენ, როცა დაინახავენ, რა მძიმე სამუშაოს ასრულებს.
ეს ფიქრი აძლევდა მოსვენებას, ჩაიყო ჯიბეში ხელი და ამოყარა რაც ეწყო: სათამაშოების ნატეხები, ნაირ-ნაირი კენჭები და ბევრი სხვა რამ.
მაგრამ ამით ვერ იყიდდა სრულ თავისუფლებას ნახევარი საათითაც კი.
ტომმა ისევ ჯიბეში ჩაიყარა მთელი თავისი სიმდიდრე და თავი დაანება ამხანაგების მოსყიდვაზე ფიქრს.
ამ წუხილისა და უიმედობის დროს უცებ გაუელვა აზრმა, სწორედ გენიალურმა აზრმა.
ტომმა დამშვიდებით განაგრძო მუშაობა.
შორიდან გამოჩნდა ბენ როჯერსი, რომლის დაცინვისაც ყველაზე მეტად ეშინოდა ტომს.
ბენი კი არ მოდიოდა, მოხტოდა.
ეტყობოდა, გული არხეინად ჰქონდა და დღევანდელი დღისაგან ბევრს სასიამოვნოს მოელოდა.
ბენი ვაშლსა კბეჩდა, დროდადრო მელოდიურად უსტვენდა და თან დაბალ ხმაზე აყოლებდა: დინ-დონ-დონ, დინ-დონ-დონ , რადგან თავისი თავი დიდ ხომალდად წარმოედგინა.
ტომს რომ მიუახლოვდა, სვლას უკლო, გადავიდა ქუჩის შუაგულზე, მარჯვნივ გადაიხარა, ნელ-ნელა დაიწყო მობრუნება დიდი გულმოდგინებითა და მედიდურობით: ხუმრობა ხომ არ იყო, ის იმ დროს განასახიერებდა ხომალდს  დიდი მისური , რომელიც წყალში ცხრა ფუტის სიღრმეზე ჩამჯდარიყო.
ერთსა და იმავე დროს ის ხომალდიც იყო, კაპიტანიც, გემის საყვირიც, ასე რომ, მას თავი წარმოედგინა საკუთარ გემზე, ბრძანებასაც თვითონ იძლეოდა და თვითონვე ასრულებდა.
შეჩერდი.
ტინ-ლინ-ლინ, ტინ-ლინ-ლინ.
გემი თანდათანობით მოშორდა ზღის შუაგულს და ნაპირისკენ გაემართა.
უკანა სვლით.
ტინ-ლინ-ლინ.
ორივე ხელი ჩაუშვა და გაიჭრა.
უკანა სვლით.
საჭე მარჯვნივ.
ტინ-ლინ-ლინ.
ჩშშ-ჩშშ-ჩშშ.
მარჯვენა ხელით ჰაერში დიდი წრე შემოხაზა, რადგან ახლა ორმოცფუტიან ბორბალს განასახიერებდა.
საჭე მარცხნივ.
ტინ-ლინ-ლინ.
.
ჩშშ-ჩშშ-ჩშშ.
ახლა მარცხენა ხელით შემოავლო ისეთივე წრეები.
შეჩერდი.
ტინ-ლინ-ლინ.
ნუ ჩქარობ.
შეჩერდი.
ნელი სვლა, ტინ-ლინ-ლინ.
გადააგდეთ ბაგირი.
ცოცხლად.
ჰეი, შენ, ნაპირზე.
რასა დგეხარ.
დაიჭი ბაგირი.
ყულფი გამოაბი მარგილს.
გაჭიმე.
მოუშვი.
მანქანა გაჩერდა, ბატონო.
ტინ-ლინ.
შ.
შ.
შ.
შ.
მანქანამ ორთქლი გამოუშვა.
ტომი ღებავდა ღობეს და ყურადღებას არ აქცევდა გემს.
ბენი გაკვირვებული მიაჩერდა ტომს, ბოლოს უთხრა:  ჰეი, ხომ შეუბამთ თოკი მოზვერივით.
პასუხი არ მიუღია, ტომი მხატვარივით შეჰყურებდა თავის ნამუშევარს, ერთი კიდევ მოუსვა.
ჯაგრისი  მსუბუქად და უკან დაიწია შესამოწმებლად, ბენი ახლა პირისპირ დაუდგა.
ტომს ნერწყვი მოუვიდა ვაშლის დანახვაზე, მაგრამ ვითომ ვერ დაინახა, ისე გულმოდგინედ განაგრძო მუშაობა.
ბოლოს, ბენმა უთხრა:  გამუშავებენ, ძამია.
ტომი ერთბაშად შემოტრიალდა მისკენ.
ა, ეს შენა ხარ, ბენ.
ვერც კი დაგინახე.
გამოგონე.
საბანაოდ მივიდვარ, შენ არ გინდა.
თუმცა რანაირად, შენ ხომ უნდა იმუშაო.
რასაკვირველია, უნდა იმუშაო.
ტომმა შეხედა და ჰკითხა:  რას ეძახი მუშაობას.
განა ეგ მუშაობა არ არის.
ტომმა განაგრძო თავისი საქმე და თან დაუდევრად უთხრა:  იქნებ მუშაობა იყოს და იქნებ არც იყოს.
ყოველ შემთხვევაში, ტომ სოიერს ეს ამბავი სიამოვნებს.
კარგი ერთი და.
ახლა შენ გინდა დამაჯერო, რომ მოგწონს კიდევაც.
ტომი განაგრძობდა მუშაობას.
მომწონს.
რატომ არ უნდა მომწონდეს.
მე შენ გეტყვი და, ყოველდღე გვიხდება მესერის გათეთრება.
საქმე სულ სხვანაირად შეტრიალდა.
ბენმა ვაშლის ჭამა შეწყვიტა.
ტომი მსუბუქად მოუსვამდა ჯაგრისს, უკან დაიწევდა, რომ თავისი მხატვრობით დამტკბარიყო, მერე კიდევ აქა-იქ წათხუპნიდა და ცქერით ვერ ძღებოდა.
ბენი მის მოძრაობას თვალს ადევნებდა და თანდათან ინტერესდებოდა.
უცებ უთხრა:  გამიგონე, ტომ, მომეცი, მეც წავუსვამ ცოტას.
ტომი დაფიქრდა, ისეთი გამომეტყველება მიიღო, თითქოს ჯერ თანხმდებოდა, მაგრამ მერე კი გადაიფიქრა:  არა, ბენ, სულ ერთია, არაფერი არ გამოვა.
საქმე ისაა, რომ დეიდა პოლი ლამის გადაჰყვეს ამ მესერს, მესერი ქუჩის მხარეს უნდა გათეთრდეს.
ეზოს მხარეს რომ იყოს გასათეთრებელი, სხვა საქმეა.
მაგრამ ამ შემთხვევაში ძალზე მომთხოვნია და ღობეს სიფრთხილით უნდა გათეთრება.
ვფიქრობ, ათასში, ან იქნებ ორი ათას ბიჭში ერთიც კი არ აღმოჩნდეს ისეთი, რომელსაც ისე შეეძლოს გათეთრება, როგორც საჭიროა.
.
ნუთუ მართალია.
მომეცი, სულ ცოტას ვცდი.
მე რომ შენს ადგილზე ვიყო, წაგასმევინებდი.
რას იტყვი, ტომ.
ბენ, სიამოვნებით, მაგრამ დეიდა პოლი.
აი, ჯიმსაც უნდოდა და მან ნება არ დართო, სიდმა მთხოვა  არც იმას მისცა ნება.
ახლა რომ გესმის, როგორ მიძნელდება ამ საქმის მონობა.
რომ დაიწყო გათეთრება და ისე არ გამოვიდეს.
არა, გავფრთხილდები.
გამომცადე, სამაგიეროდ, ვაშლის ნაჭერს მოგცემ.
კარგი, მომეცი.
მაგრამ არა, ბენ, მეშინია.
ვაშლს მთლიანად მოგცემ, რაც დამრჩა.
ტომმა ჯაგრისი ვითომ უხალისოდ გადასცა, გულში კი ცას ეწია სიხარულისგან.
და, აი, ვიდრე ყოფილა გემი  დიდი მისური შრომობდა და ცხარე მზეზე ოფლში იწურებოდა, ჩვენი მხატვარი დასასვენებლად კასრზე ჩამომჯდარიყო, ფეხებს აქნევდა, ვაშლს ილუკმებოდა და მახეს აგებდა ახალ უცოდველ მსხვერპლთათვის.
ასეთები კი ცოტანი როდი იყვნენ: გაგიხარიათ, ბიჭები ბლომად მოდიოდნენ იმ განზრახვით, რომ ტომი მასხრად აეგდოთ, მაგრამ გასათეთრებლად კი რჩებოდნენ.
ვიდრე ბენი მოიქანცებოდა, ტომმა უკვე მეორე ჯერი მიჰყიდა ბილი ფიშერს სრულიად ახალ ქაღალდის ფრანში, ხოლო როცა ფიშერი მოიქანცა, ის შეცვალა ჯონი მილერმა, რომელმაც ტომს მისცა მკვდარი თაგვი დაბაწარი  კუდზე მისაბმელად და საქანავებლად.
ასე მთელი საათბით გაგრძელდა.
ტომი თუ დილით ღარიბი და ღატაკი იყო, ახლა, ნაშუადღევს, გამდიდრდა.
ზემოთ ჩამოთვლილ საუნჯეთა გარდა, მას აღმოაჩნდა: თორმეტი მარმარილოს კენჭი, გატეხილი სასტვენი, ლურჯი ბოთლის ნამტვრევი  გასაჭრელად, ცარიელი კოჭი, გამოუსადეგარი გასაღები, ცარცის ნაჭერი, შუშის საცობი, კალის ჯარისკაცი, წყვილი თავკომბალა, ექვსი სატკაცუნებელი, კარის სპილენძის სახელური, ძაღლის ყელსაბამი,  თუმცა ძაღლი არსად ჩანდა.
დანის ტარი, ოთხი ფორთოხლის ქერქი და სარკმლის ძველი ჩარჩო.
ტომს არაფერი გაუკეთებია, მშვენივრად გაატარა დრო დიდ საზოგადოებაში, მესერსაც სამი ფენა კირი წაესვა.
კირი რომ ჰყოფნოდა, ალბათ, იმ ქალაქის ბიჭებს სათამაშობს აღარ შეარჩენდა.
ტომმა გულში გაიფიქრა, ცხოვრება არცთუ ისე უაზრო ყოფილაო.
თავისდა უნებურად აღმოაჩინა ცხოვრების დიდი კანონი, რომელიც განსაზღვრავს ადამიანთა მოქმედებას: როცა მოზრდილს ან ბავშვს რაიმე ნივთის შეძენის დიდი სურვილი გაუჩნდება, საჭიროა ეს უკანასკნელი ძნელი საშოვნელი გახდეს.
ტომი ისეთივე დიდი და ბრძენი მოაზროვნე რომ ყოფილიყო, როგორც ამ წიგნის ავტორია, იგი ასეთ დასვნას გააკეთებდა: მუშაობა არის ის, რაც ადამიანს ევალება, გართობა კი ის არის, რის გაკეთებაც ადამიანს არ ევალება.
გაერკვეოდა იმაშიც, რომ ქაღალდის ყვავილების გაკეთება, ან წინსქვილის ქვის დატრიალება მუშაობაა, ხოლო კეგლის წაქცევა და მონბლანდზე ასვლა  გართ ბა.
ინგლისში მოიძებნებიან მდიდარი ჯენტლმენები, რომლებიც ზაფხულში ოთხცხენიანი ეტლებით მიემგზავრებიან ოცი-ოცდაათი მილის მანძილზე მხოლოდ იმიტომ, რომ ეს კეთილშობილი გართობა დიდი ფული უღირთ.
მაგრამ ამ საქმეში ხელფასს რომ აძლევდნენ, გართობა მუშაობად იქცეოდა და მას უმალ თავს დაანებებდნენ.
ტომი კიდევ რამდენიმე ხანს ფიქრობდა იმ მნიშვნელოვან ცვლილებაზე, რომელიც მის ცხოვრებაში მოხდა.
შემდეგ კი გაემართა მთავარ შტაბში, რათა სამუშაოს დამთავრება ეუწყებინა.
თავი მესამე ტომი უკანა ოთახის ღია ფანჯარასთან მჯდარ დეიდა პოლის წარუდგა.
ეს მყუდრო ოთახი ერთდროულად საძილეც იყო, სასტუმროც, სასადილოცა და კაბინეტიც.
ზაფხულის საამო ჰაერსა და მყუდროებას, ყვავილთა ზურნელსა და ფუტკრების ძილისმომგვრელ ზუზუნს თავისი ზეგავლენა მოეხდინა.
დეიდა ჰოლი თვლემდა საქსოვით ხელში.
მისი ერთდაერთი თანამოსაუბრე კატაც ყვინთავდა მის კალთაში.
დეიდას სათვალე შუბლს ზევით ჭაღარა თმაზე აეტანა.
იფიქრა: ტომმა, ალბათ, უკვე დიდი ხანია სამუშაო მიატოვა და, საკვირველია, ასე უშიშრად როგორ მიდის სასჯელის მისაღებადო.
ტომმა ჰკითხა:  დეიდა, ახლა შეიძლება სათამაშოდ წავიდე.
როგორ.
საქმე.
რამდენი გააკეთე.
სულ მზად არის.
ტომ, ნუ ცრუობ, ხომ იცი, ამას ვერ ვიტან.
არა ვცრუობ, სულ მზად არის.
დეიდა პოლის ეეჭვებოდა.
წამოდგა და წავიდა შესამოწმებლად.
ტომის სიტყვები ოცი პროცენტითაც რომ გამართლებულიყო, მოხარული იქნებოდა.
როდესაც დარწმუნდა, მესერი, მართლაც, თავიდან ბოლომდე გათეთრებული იყო, კირი რამდენჯერმე ჰქონდა წასმული, თანაც სქლად და, ასე გასინჯეთ, მიწაზეც კი ეტყობოდა თეთრად გავლებული კირის ზოლი, მის გაკვირვებას საზღვარი არა ჰქონდა.
არ მეგონა.
სიმართლე უნდა ითქვას, ტომ, მუშაობა შეგიძლია, თუკი მოინდომებ.
აქ მოხუცმა ქება შეარბილა, რომ გადაჭარბებული არ მოსვლოდა,  მაგრამ ვაი, რომ მუშაობის სურვილი იშვიათად გაქვს.
ახლა კი წადი, ითამაშე, მხოლოდ შინ დროზე დაბრუნდი, თორემ ხომ იცი.
მოხუცი ისე აღტაცებული იყო ტომის საქმიანობით, რომ წაიყვანა საკუჭნაოში, ამოურჩია საუკეთესო ვაშლი და თან ჭკუის დარიგებას მოჰყვა, რაოდენ ძვირფასია ჯილდო, როცა პატიოსანი და კეთილსინდისიერი შრომით არისო დამსახურებული.
და სანამ იგი თავის მჭერეტყველობას საღვთო სჯულიდან ამოკითხული სიტყვებით აგვირგვნებდა, ტომმა მოასწრო ერთი ტკბილი წვენის აწაპვნა.
ტომი ხტუნვა-ხტუნვით გავარდა ეზოში.
თვალი მოჰკრა სიდს, რომელიც გარეთა კიბით ადიოდა ზედა სართულზე.
მიწის გოროხები ირგვლივ ბლომად იყო და უცებ ისე სეტყვასავით დაუშინა სიდს, რომ ირგვლივ მტვრის კორიანტელი დააყენა.
ვიდრე დეიდა პოლი მოსაშველებლად მოვიდოდა, ხუთი-ექვსი ყუმბარა მისწვდა მიზანში ამოღებულს, ხოლო ტომი კატასავით გადაცოცდა მესერზე და მიიმალა.
ეზოს ჭიშკარიც ჰქონდა, მაგრამ, საზოგადოდ, ჩვენს გმირს არ უყვარდა დროის დაკარგვა: იქიდან არასოდეს არ გადიოდა.
ახლა გულს მოეფონა, რადგანაც სიდს ანგარიში გაუსწორა გამცემლობისათვის: დეიდა პოლის შავი ძაფის ამბავი რომ გააგებინა და განსაცდელში ჩაგდო.
ტომი გავიდა გარეთ, შემოუარა სახლს, გაუხვია ტალახიან შესახვევში და დეიდა პოლის ბოსელს გაუსწორდა.
აქ მას დაჭერისა და დასჯის შიში აღარ ჰქონდა.
გაემართა სოფლის მოედნისაკენ, სადაც წინასწარი შეთანხმებით თავი უნდა მოეყარა საბრძოლველად ბიჭების ორ სამხედრო გუნდს.
ერთ არმიას ტომი მეთაურობდა, მეორეს  მისი ერთგული მეგობარი, ჯო ჰარპერი.
ეს ორი დიდი მხედართმთავარი თვითონ როდი კადრულობდა ხელჩართულ ბრძოლას  ეს უფრო წვრილფეხობას შეეფერებოდა.
მაგრამ ბრძოლას კი ხელმძღვანელობდნენ, იდგნენ პატარა სერზე და თავიანთი ადიუტანტების საშუალებით ბრძანებებს იძლეოდნენ.
ხანგრძლივი და სასტიკი ბრძოლის შემდეგ ტომის არმიამ გაიმარჯვა.
დათვალეს ბრძოლის მიზანი, მეორე გადამწყვეტი შებრძოლების დრო.
შემდეგ ორივე არმია დაეწყო და დატოვა ბრძოლის ველი.
ტომი შინ მარტო დაბრუნდა.
იმ სახლს რომ ჩაუარა, სადაც მისი მეგობარი ჯეფ თეტჩერი ცხოვრობდა, ბაღში თვალი მოჰკრა ვიღაც უცნობ პატარა გოგონას,  მშვენიერ ცისფერთვაელბა არსებას.
ოქროსფერი თმა ბეჭებზე ორ ნაწნავად ეყარა, ეცვა ზაფხულის თეთრი კაბა და არშიაშემოვლებული ქვედა საცვალი უჩანდა.
დიდების შარავნდედით მოსილმა გმირმა მარცხი განიცადა ტყვიის უსროლველად.
ვინმე ემი ლორენსი უმალ ისე წაიშალა მისი მეხსიერებიდან, რომ კვალიც არ დაუტოვებია.
ადრე თუ ეგონა, თავდავიყებით უყვარდა, ახლა დარწმუნდა, რომ ეს მხოლოდ დროებითი გატაცება იყო.
რამდენიმე თვის განმავლობაში ცდილობდა მისი გულის მონადირებას, მხოლოდ ერთი კვირა თუ იქნებოდა, რაც ემი სიყვარულში გამოუტყდა, მხოლოდ შვიდი ხანმოკლე დღე იყო იგი ყველა ადამიანზე უფრო ამაყი და ბედნიერი.

ბავშვები უცნაური ხალხია.
ისინი მუდამ მესიზმრებიან და მელანდებიან.
საშობაო ნაძვის ხის მორთვამდე, შობის დღესასწაულის დადგომამდე ნაცნობი ქუჩის კუთხეში მუდამ ვხვდებოდი შვიდიოდე წლის ბიჭუნას.
საშინელ ყინვაში მას თითქმის საზაფხულოდ ეცვა, მხოლოდ კისერზე მოეხვია რაღაც ძველმანი, ნიშანი იმისა, რომ გამოშვებამდე მასზე ვიღაცამ იზრუნა.
ბიჭი დადიოდა პატარა ხელით .
ეს მახასიათებელი ტერმინი, რომელიც მოწყალების თხოვნას ნიშნავს, თვით მაწანწალა ბავშვებმა მოიგონეს.
ქუჩაში ამ ბიჭის მსგავსს ბევრს წააწყდებით, ისინი თქვენს ირგვლივაც დაძრწიან და რაღაც გაზეპირებულ სიტყვებს გაიძახიან.
თუმცა ეს ბიჭი ყველასგან განსხვავდებოდა, ლაპარაკით არავის აწუხებდა, მისი ყოველი სიტყვა უმანკოდ და უჩვეოლოდ ჟღერდა, თან ნდობით სავსე თვალებით შემომცქეროდა.
შესაძლოა პროფესიას ის-ის იყო ითვისებდა.
როცა მის შესახებ ვკითხე, მიპასუხა, რომ უმუშევარი და ავადმყოფი და ჰყავდა.
იქნებ ასეც იყო, მაგრამ მოგვიანებით შევიტყვე, რომ უამრავი ასეთი ბიჭი დაიარება.
მათ აუტანელ ყინვაშიც კი პატარა ხელით ქუჩაში აგდებენ და თუ ვერაფერს შეუგროვებენ, დაბრუნებულს სასტიკად სცემენ.
ბიჭი ნამათხოვრები კაპიკებითა და ყინვისაგან აწითლებული ხელებით რომელიღაც სარდაფში ბრუნდება, სადაც თავზეხელაღებულთა ბრბო ლოთობს.
ეს ის ხალხია, რომელიც შაბათს, კვირადღის წინ გაფიცვას აწყობს, სამუშაოზე კი ოთხშაბათ საღამომდე აღარ ბრუნდება.
მათთან ერთად მათი მშიერი, ნაცემი ცოლები ლოთობენ, იქვე შიმშილით დაოსებული ჩვილები ტირიან.
არაყი, სიბინძურე, გარყვნილება _ უმთავარესი მაინც არაყია იქ.
ამგვარია მათი ცხოვრების წესი.
ბიჭუნას დაბრუნებისთანავე თავისი შეგროვებული კაპიკებით ღვინის მოსატანად დუქანში აგზავნიან.
ზოგჯერ კი თავზეხელაღებულები მასაც არაყს ასხამენ პირში და იმით ერთობიან, რომ სუნთქვაშეკრული ბავშვი იატაკზე თითქმის უგონოდ ეცემა.
და შემდეგ ვიღაც ძალდატანებით პირში საზიზღარ არაყს ასხამდა.
ეს ხალხი უკვე წამოზრდილ ბიჭს სამუშაოდ რომელიმე ფაბრიკაში სასწრაფოდ ამწესებს.
ყველაფერი, რასაც გამოიმუშავებს, მან ისევ ამ თავზეხელაღებულებს უნდა მიუტანოს, რომლებიც ამ ფულსაც უდარდელად დაამღერებენ.
ჯერ კიდევ ფაბრიკაში მუშაობის დაწყებამდე ეს ბავშვები ნამდვილ დამნაშავეებად ყალიბდებიან.
ისინი ქალაქში დაეხეტებიან და სხვადასხვა ფარდულებში ისეთ ადგილებს ეძებენ, სადაც შეძვრომა და ღამის შეუმჩნევლად გათევა შეიძლება.
ამათგან ერთ-ერთს ერთ მეეზოვესთან კალათში რამდენიმე ღამე გაუთენებია, ხოლო პატრონს ვერც კი შეუნიშნავს იგი.
ბუნებრივია, რომ ასეთი ცხოვრება მათ პატარა ქურდ-ბაცაცებად აყალიბებს, უკვე რვა წლის ბავშვებს ქურდობა მოთხოვნილებად ექცევათ.
ხშირად თავისი საქციელს დანაშაულად ვერც აღიქვავენ.
ბოლოს კი ყველაფერს იტანენ _ შიმშილს, სიცივეს, ცემას, _ მხოლოდ ერთისთვის, თავისუფლებისთვის, იმისთვის რომ თავი დააღწიონ თავზეხელარებულთა ხროვას და მათხოვრობა დამოუკიდებლად დაიწყონ.
ამ ველურმა არსებებმა ხშირად არაფერი იციან _ არც ის თუ სად ცხოვრობენ, რა ეროვნების არიან, არსებობს თუ არა ღმერთი, ან ვინაა ხელმწიფე.
ყოველივე ამის შესახებ ხშირად ისეთ ამბებსაც ჰყვებიან, რომ თმები ყალყზე დაუდგება კაცს.
ბიჭი ქრისტესთან ნაძვის ხეზე მე რომანისტი ვარ და მგონია, რომ ერთი ისტორია თვითონ გამოვიგონე.
არ ვიცი, როტომ ვწერ, რომ მგონია, მე ხომ დანამდვილებით ვიცი, რომ ეს ამბავი მოვიგონე, მაგრამ მეჩვენება, რომ ეს სადღაც, ოდესღაც ნამდვილად მოხდა, სწორედ შობის წინა დღეს, რომელიღაც დიდ ქალაქში საშინელი ყინვის დროს.
მეჩვენება, რომ სარდაფში ჯერ კიდევ ძალიან პატარა, ალბათ ექვსიოდე წლის ბიჭი იყო.
მან დილას ნესტიან, ცივ კუთხეში გაიღვიძა.
ის ძველ ხალათში გახვეულიყო, სიცივისგან თრთოდა, ყოველი ამოსუნთქვისას პირიდან ორთქლი თეთრად ამოდიოდა.
კუთხეში სკივრზე მიყუჟულიყო და მოწყენილი პირიდან ორთქლის გამოშვებით ერთობოდა.
საშინლად შიოდა.
რაც გაიღვიძა, უკვე რამდენჯერმე მიუახლოვდა ფარდაგს, სადაც ბლინივით თხელ საგებელზე მისი დედა იწვა, ავადმყოფს თავქვეშ ბალიშის ნაცვლად რაღაც ბოხჩა ამოედო.
ნეტავ აქ როგორ აღმოჩნდა.
როგორც ჩანს თავის პატარა ბიჭუნასთან ერთად სხვა ქალაქიდან ჩამოვიდა და უეცრად ავად გახდა.
კუთხეების დიასახლისი ორი დღის წინ დააპატიმრეს.
მდგმურები გაიფანტნენ და შობას ზეიმობდნენ.
მხოლოდ ერთ მთვრალ თავზეხელაღებულს, რომელსაც დღესასწაულისთვის ვერ დაეცადა, ეძინა მთელი დღე-ღამის მანძილზე.
ოთახის მეორე კუთხეში 80 წლის მოხუცი, რევმატიზმებით დაავადებული ქალი კვნესოდა.
მას მთელი ცხოვრება ძიძად მუშაობაში გაეტარებინა, ახლა კი უპატრონოდ კვდებოდა.
კვნესოდა და ბიჭს ებუზღუნებოდა, რომელსაც მოხუცის კუთხისკენ გახედვისაც ეშინოდა.
პატარამ სხვენში არაყი იპოვა, მაგრამ პურის ნატეხსაც ვერ მიაგნო და უკვე მეათედ მიუახლოვდა დედას გასაღვიძებლად.
სიბნელეში პატარა რაღაც იდუმელმა შიშმა შეიპყრო.
რა ხანია დაბნელებულიყო, ცეცხლს კი არ ანთებდნენ.
ბიჭუნა დედის სახეს შეეხო, გაოცდა _ დედა კედელივით ცივი გამხდარიყო.
აქ ძალიან ცივა, _ გაიფიქრა ბიჭმა და გაშეშებულს ხელი მიცვალებულის მხარზე შერჩა, შემდეგ გაყინული თითები პირთან მიიტანა გასათბობად, ფარდაგზე ხელის ცეცებით თავისი ქუდი იპოვა და სარდაფიდან უხმაუროდ გავიდა.
უფრო ადრეც წავიდოდა, მაგრამ დიდი ძაღლის ეშინოდა, რომელიც მთელი დღე მეზობლის კართან ყმუოდა, მაგრამ ის იქ უკვე აღარ იყო და ბიჭუნა დაუბრკოლებლად გავიდა ქუჩაში.
ღმერთო, რა ქალაქია.
მას ამგვარი ჯერ არაფერი ენახა.
იქ, საიდანაც ის ჩამოვიდა, ღამღამობით უკუნი წყვდიადი სუფევდა და მთელ ქუჩას ერთადერთი მაშუქა ანათებდა.
ოდნავ ჩანობნელდებოდა თუ არა, ხის დაბალ ქოხებში დარაბებს ჩარაზავდნენ და ქუჩაში კაცი არ გაჭაჭანდებოდა, ყველა სახლში შეიკეტებოდა, ღამის სიმყუდროვეს მხოლოდ ათასობით ძაღლის ყეფა არღვევდა.
მაგრამ იქ თბილოდა, მას აჭმევდნენ, ხოლო აქ ისე შია _ ღმერთო, ნეტავ რამე აჭამონ.
როგორი ხმაურია, როგორი სინათლეა, როგორი ხალხი, როგორი ცხენები და ეტლებია, და როგორ ყინავს, როგორ.
ილაჯგაწყვეტილ ცხენებს ცხელი ღვართქაფი ჩამოსდიოდათ.
ფხვიერ თოვლში ქვაფენილზე ნალების წკარუნი ისმოდა.
ყველა ჩქარობდა, ერთმანეთს ხელს კრავდნენ, ბიჭუნას კი ისე შიოდა, ძალიან, ძალიან შიოდა, ნეტავ ერთ ლუკმას მაინც შეაჭმევდეს ვინმე.
სიცივისაგან თითები გაეთოშა, ტკივილისაგან მოხრა უჭირდა.
იქვე, ცხვირწინ ბიჭუნა სამართალდამცველმა შენიშნა, მაგრამ თვალი აარიდა, თითქოს ვერც შეემჩნია.
და აი, ისევ ქუჩა _ ფართო, ძალიან ფართო.
აქ ალბათ შეუმჩნევლად გაგსრესენ.
ხალხი ყვირის, მიდი-მოდის, გარშემო ყველაფერი გაჩირაღდნებულია.
ეს კი რაა.
უზარმაზარი მინა, მის მიღმა კი ჭერამდე აწვდილი ნაძვის ხე უთვალავი სანთლით, ოქროსფერი ქაღალდებით და ვაშლებით მოერთოთ.
გარშემო თოჯინები და პატარა სათამაშო ცხენები შემოუწყოთ.
ლამაზ და სუფთა ტანსაცმელში გამოწყობილი ბავშვები ოთახში მხიარულად დარბოდნენ, იცინოდნენ, თამაშობოდნენ, ტკბილეულს მიირთმევოდნენ.
ერთი გოგონა კი ბიჭს ეცეკვებოდა, ისეთი ლამაზი, საყვარელი გოგონა.
მინის მიღმა მუსიკა უკრავდა.
ამ ყველაფერს ბიჭუნა გაოცებული შესცქეროდა, ეცინებოდა, მაგრამ ხელები საშინლად გაწითლებოდა, სიცივისაგან ფეხის თითებიც ასტკივებოდა, ვეღარც ხრიდა.
უცებ აშინლად ეტკინა, ატირდა და გაიქცა, მაგრამ ისევ საოცარი სანახაობა _ ისევ მინა, ოღონდ სხვა სახლის, ოთახში მორთულ-მოკაზმული ნაძვის ხე, გაშლილ მაგიდებზე ყველანაირი ნამცხვარი იდო: ნუშის, წითელი, ყვითელი.
იქვე ოთხი მდიდარი ქალბატონი მათთან მისულებს ნამცხვრებით უმასპინძლებოდა.
კარი ყოველ წუთას იღებოდა და სახლში უამრავი ბატონი შედიოდა.
ბიჭუნა მიიპარა, კარი უცებ შეაღო და ოთახში შევიდა.
ისე დაუყვირეს, ხელი მოუქნიეს.
ერთი ქალბატონი ბიჭუნას უცებ მიუახლოვდა, ხელში კაპიკიანი ჩაუდო და ქუჩაში გასასვლელი კარი გაუღო.
პატარას ძალიან შეეშინდა, კაპიკიანი გაყინული ხელიდან გაუვარდა და კიბის საფეხურზე წკრიალით დაეცა.
შეშინებული ბიჭუნა გამოიქცა, ეტირებოდა, უკანმოუხედავად მირბოდა, თან გაყინული თითები გასათბობად პირთან მიჰქონდა.
უეცრად საშინელი სიმარტოვე და შიში იგრძნო, სევდა შემოაწვა, მაგრამ ღმერთო დიდებულო, ეს რაა.
ხალხი იდგა და გაკვირვებული უყურებდა რაღაცას: ფანჯარაში, მინის მიღმა, თითქოს სამი წითელ და მწვანე კაბებში გამოწყობილი თოჯინები გაცოცხლებულიყვნენ.
ერთი მოხუცი კაცი ვითომ იჯდა და დიდ ვიოლინოზე უკრავდა, ორნი იქვე იდგნენ, პატარა ვიოლინოებზე უკრავდნენ, თან თავებს რიტმულად აქნევდნენ, ტუჩებს ამოძრავებდნენ და ლაპარაკობდნენ _ მაგრამ მათი საუბარი მინის აქეთ არ ისმოდა.
თავიდან ბიჭუნას მარიონეტები ცოცხალი ადამიანები ეგონა, როცა მიხვდა, რომ თოჯინები იყო, გაეცინა.
ასეთი თოჯინები არასდროს ენახა.
სიცივისაგან ეტირებოდა, მაგრამ ეს ძალიან, ძალიან სასაცილო თოჯინები ართობდნენ.
უცებ ბიჭუნას მოეჩვენა, რომ უკნიდან ხალათზე ხელი სტაცეს, გაიხედა: გვერდით დიდი, ბოროტი ბიჭი ედგა.
მან პატარას თავში ხელი წაუთაქა, ქუდი წაართვა და ფეხი გამოსდო.
ბიჭუნა დაეცა, ხალხმა შეჰყვირა, გაოგნებული და შეშინებული ბავშვი წამოხტა და უკანმოუხედავად გაიქცა.
რომელიღაც ეზოში ჭიშკრის ქვეშიდან შეძვრა, დაჩეხილ შეშასთან ჩამოჯდა და გაიფიქრა: აქ ბნელა, ვერ მომაგნებენ.
ბიჭუნა ჩამოჯდა, მოიკუნტა, შიშისა და სიცივისგან სუნთქვა ეკვროდა, მაგრამ უეცრად, სრულიად მოულოდნელად ტკივილმა გაუარა, გათბა, ისე გათბა, თითქოს ღუმელზე მჯდარიყო, უცებ შეკრთა _ თურმე ჩასძინებოდა.
რა კარგი ყოფილა აქ ძილი.
ცოტა ხანს კიდევ ვიჯდები, შემდეგ ისევ თოჯინების სანახავად წავალ, _ გადაწყვიტა პატარამ, ისე ჰგვანან ცოცხლებს _ გაიფიქრა და გაეცინა.
უცებ დედის სიმღერა ჩაესმა, დედიკო, მძინავს, რა კარგია აქ ძილი.
_ ჩემთან ნაძვის ხეზე წამოდი, პატარავ.
_ ჩასჩურჩულა მშვიდმა ხმამ.
დედის ხმა ეგონა, მაგრამ არა, ეს დედას არ უთქვამს.
ნეტავ ვინ დაუძახა.
ბიჭმა ვერ დაინახა, თუ ვინ დაიხარა მისკენ, მაგრამ ხელი მაინც გაუწოდა და.
უეცრად უჩვეულოდ ნათელ ადგილას აღმოჩნდა.
საოცარი სინათლე იყო, უჩვეულო ნაძვის ხე იდგა, თუმცა არა, ეს ნაძვი არ იყო, მას აქამდე ასეთი ხეები არ ენახა.
ნეტავ სად არის.
ყველაფერი ბრწყინავს, ბრდღვიალებს, გარშემო თოჯინებია _ არა, ეს თოჯინები კი არა, საოცრად თეთრი გოგო-ბიჭები არიან.
ყველა ბიჭუნას გარშემო ტრიალებს, დაფრინავს, მას კოცნიან, ხელში იტაცებენ და თან მიჰყავთ, ახლა თვითონაც დაფრინავს და ხედავს, დედა უყურებს და გახარებული უცინის.
_ დედა, დედიკო, რა კარგია აქ.
_ უთხრა დედას, თან ბავშვებს ეფერებოდა და ერთი სული ჰქონდა, როდის მოუთხრობდა მათ სასაცილო თოჯინების შესახებ.
_ ბავშვებო ვინ ხართ.
საიდან ხართ.
_ სიყვარულით ეკითხებოდა ბავშვებს და იცინოდა.
_ ეს ქრისტეს ნაძვის ხეა , _ უთხრეს მათ, _ შობას ქრისტე მუდამ დგამს ნაძვის ხეს იმ ბავშვებისთვის, ვისაც დედამიწაზე არ ჰქონდა ის.
.
_ ბიჭუნამ შეიტყო, რომ ეს ბიჭები და გოგონები მის მსგავსად ცხოვრობდნენ.
მათგან ზოგი თავიანთ კალათებში გაიყინა, როცა პეტერბურგელ მოხელეებს სახლის კართან მიუგდეს, ზოგი უპატრონო ბავშვთა სახლში ცუდი კვების გამო დაიღუპა, სხვებმა დედის გამშრალ ძუძუსთან სამარაში მძვინვარე შიმშილობისას განუტევეს სული, ან მესამე კლასის აყროლებულ ვაგონებში დაიხუთნენ.
შემდეგ ყველა იქ მოხდა და ანგელოზებრივ ცხოვრობენ.
ყველა იესო ქრისტეს ფრთის ქვეშ არის, მაცხოვარი შუაში დგას, მფარველ ხელს უწვდის მათ და მათ ცოდვილ დედებთან ერთად ლოცავს, რომლებიც მოშორებით დგანან და თავიანთ პირმშოებს თვალცრემლიანები შესცქერიან.
შვილები მათთან მიიფრინედბიან, კოცნიან და პატარა თითებით ცრემლებს წმენდენ, სთხოვენ, რომ არარ იტირონ, _ აქ ისინი ძალიან ბედნიერად ცხოვრობენ.
ეს ხდებოდა საიქიოში.
სააქაოში კი, გამთენიისას მეეზოვეებმა იმ ბიჭუნას გაყინული ცხედარი იპოვნეს, რომელმაც ღამით შეშასთან მიირბინა.
მოიძიეს მისი დედა, თუმცა ის ვაჟზე ადრე გარდაცვლილიყო.
ისინი ზეცაში, უფალთან შეხვდნენ ერთმანეთს.
და მაინც, რატომ გამოვიგონე ამგვარი ამბავი, რომელიც სულაც არ ჰგავს ჭკვიანურად დაწერილ, ჩვეულებრივ, თანაც მწერლის დღიურს.
მე ხომ სინამდვილის ამსახველ მოთხრობებს გპირდებოდით.
სწორედ რომ ასეა, მაგრამ საქმე ისაა, რომ ეს მართლაც შეიძლებოდა მომხდარიყო, _ ის, რაც სარდაფსა და დაჩეხილ შეშასთან მოხდა, ხოლო ქრისტეს ნაძვის ხესთან დაკავშირებით არც კი ვიცი რა გითხრათ, შეიძლებოდა ასეთი რამ მომხდარიყო.
მაგრამ რომანისტიც ხომ იმისთვის ვარ, რომ გამოვიგონო.

ხანი გამოხდა.
ივლიანე მოძღვარს ზღვა მოსწყინდა და ტყე-ტყე და მთა-მთა ხეტიალი მოუნდა.
კარის ეკლესიიდან მწევარ-მეძებრებთან და ქორ-მიმინოებთან გადაბარგდა და სულის სასარგებლო მოღვაწეობა თითქმის დაივიწყა.
ოდიშის საუკეთესო მონადირეებს ყოველდღე თავს უყრიდა და დილიდან საღამომდის იმის რჩევასა და ბჭობაში იყო, თუ სად, რომელ ნადირზე და ფრინველზე ენადირათ, რა გზით, როდის წასულიყვნენ, საგზლად რა წაეღოთ და ღამე სად ეთიათ.
ყველა სამზადისსა და თადარიგს რომ მორჩა, ეს ანაფორიანი დევკაცი ცხენზე შეჯდა, გვერდით თეთრონზე ამხედრებული ბატონიშვილი ამოიყენა და მონადირეთა მთელ გუნდს ომახიანი შეძახილითა და პირჯვრის წერით წაუძღვა.
რაკი ერთხელ გაგარეგანდნენ, შინ გული აღარ უდგებოდათ, ღამეს ხან სად ათევდნენ და ხან _ სად.
ძილის წინ ან შესვენების დროს, კარავში თუ ხის ჩრდილში წამოწოლილი ივლიანე ბატონიშვილს გვერდით მოისვამდა ხოლმე და ვითომ სხვათა შორის, სახალისოდ ამეცადინებდა.
მონადირეების დაუსრულებელი ყაყანი, მწევარ-მეძებრების წკავწკავი და წამსვლელ-გამცილებელთა გნიასი აყრუებდა მთავრის ეზო-გარემოს.
გახალისებული ცოტნე უჩვეულოდ აღგზნებული ჩანდა, სანადიროდ ფრთაშესხმულივით მიქროდა და წასვლის წინ ღამე არ ეძინა.
მშობლებს ბატონიშვილის გამოცოცხლება, გუნების შეცვლა ახარებდა.
უკან მობრუნებული მემკვიდრის ამბავს შერგილი გამოწვლილვით კითხულობდა.
მის ნანადირევს ცალკე მიითვლიდა, ისრის აუცდენლად ტყორცნას უქებდა და ახალი შემართებისათვის ამხნევებდა.
მთავარი და მისი მეუღლე სასოებით შეჰყურებდნენ ცოტნეს გამხიარულებას, ცხენოსნობითა და ნადირობით გატაცებას, მაგრამ ამ გატაცების ნამდვილ მიზეზს ვერ ხედავდნენ და არ იცოდნენ მემკვიდრის გულში რა ხდებოდა.
ცოტნე კი.
ყოველ დილას იმ გადაწყვეტილებით დგებოდა, მთაში ნადირობისას შორს წასულიყო, დანარჩენ მონადირეებს ჩამოსცილებოდა, სადმე მივარდნილ მონასტერს წასწყდომოდა და იქ სამუდამოდ ბინა ეპოვა.
ნადირობის ეშხში შესული თავის ამ უმთავრეს საწადელს არ ივიწყებდა და ნადირს დადევნებული სულ იმას ცდილობდა, სხვებს მოსწყვეტოდა და განმარტოებულიყო.
მაგრამ დრო გადიოდა და ცოტნეს გადაწყვეტილების ასრულებას საშველი არ ადგებოდა: ივლიანე მოძღვარი წამით არ შორდებოდა, როგორც ოდნავ განაპირებულს დაინახავდა, მაშინვე მასთან ჩნდებოდა და ბატონიშვილს თოკით გამობმულივით თან დასდევდა.
საქმე რომ მხოლოდ ამაზე ყოფილიყო, თავის დამარტოხელებას როგორმე მოახერხებდა ცოტნე, მაგრამ თითქოს განგებ ისე ეწყობოდა, რომ ამ ხნის განმავლობაში ერთხელ ვერსად გადააწყდა მიყრუებულ ხეობასა თუ მთაში მივარდნილ მონასტერს.
ცოტნე განზრახ ირჩევდა სანადიროდ ოდიშის შორეულ კუთხეებს, ივლიანე მოძღვარს სულ იმას ეუბნებოდა, რაც შეიძლებოდა შორს წასულიყვნენ, მიუვალ მთებსა და ხეობებში.
მოძღვარიც ხალისით თანხმდებოდა, მაგრამ თითქოს ცოტნეს ჯიბრზე მიწის პირისაგან აღგვილიყოს, ბატონიშვილის საოცნებო უდაბნოები და გამოქვაბულები არსად ჩნდებოდა.
დილაადრიან სანადიროდ წასვლა შეუგვიანდა ივლიანეს.
თბილისიდან სტუმრები ეწვივნენ ოდიშის მთავარს და ივლიანე აღარ აპირებდა სასახლიდან გასვლას.
ისევ სტუმრებმა დააძალეს, ჩვენ აქ მთავართან შევიქცევთ თავს და თუკი ბატონიშვილი ნანადირევით გაგვახარებს, ამაზე კარგს რას ვინატრებთო.
ცოტნემ მშობლებს ადრე დაბრუნება აღუთქვა, ცხენს მოახტნენ და გაჰკურცხლეს.
თითო შველსა და ირემს დასჯერდნენ, ხოხბები და გნოლ-კაკბებიც ინადირეს და უკან დროით გამობრუნდნენ.
ტყიდან გამოსულები შუადღის მზემ შეაწუხათ.
წყალი მოსწყურდათ და სოფელში შეუხვიეს.
სათიბებს გასცდნენ, გზა ხეხილის ბაღებში გადიოდა.
ფერდობზე სკები იყო ჩამწკრივებული და ფუტკრის ზუზუნი ესმოდათ.
უცებ ივლიანემ ცხენი შეაჩერა.
ბატონიშვილს რაღაც უჩურჩულა.
ცოტნემ ცხენს აღვირი მოსწია და წამით ყველანი შედგნენ.
საფუტკრეს წინ, ახალ გათიბულ მინდორზე, კაცი იწვა.
ცალი მხარი ხალათიდან გამოეძრო და შიშველი მკლავი მზეზე გაეშვირა.
შიშველ მკლავსა და ხელზე უთვალავი ფუტკარი მისეოდა.
სახე მზისაგან გოგრის დიდი ფოთლით ჰქონდა დაფარული.
ეტყობოდა, ცალკე მზე აწუხებდა და ცალკე ფუტკრის კბენა.
ნიკაპი უძაგძაგებდა და შიშველი მხარ-მკლავი უტოკავდა.
_ თაფლი აქვს შიშველ მხარ-მკლავზე წასმული, _ გადაუჩურჩულა ბატონიშვილს მოძღვარმა, _ იმიტომ ახვევია ფუტკარი.
_ მერე არ კბენენ.
_ იკითხა ჩუმადვე ცოტნემ.
_ კბენენ.
ვერ ხედავ, როგორ ტოკავს და იგრიხება.
.
კბენენ და უძლებს, ითმენს.
_ ნეტავ რა აიძულებს.
_ გაიკვირვა ცოტნემ.
_ ვინ იცის, _ თქვა მხრების ჩეჩვით ივლიანემ და ცხენი დაძრა.
ფუტკარდახვეულმა ცხენების ფეხის ხმაზე თავი ასწია და გოგრის ფოთოლი მოიშორა.
წინ წასულმა ცოტნემ ერთხელ კიდევ მოიხედა და ის კაცი ეცნაურა.
_ ოტია მეჯინიბეა, მოძღვარო, ჩვენი ოტია, _ გასძახა ბატონიშვილმა ივლიანეს.
ივლიანემაც პირი სკებისაკენ იბრუნა, მაგრამ ოტიას სახე აღარ უჩანდა, ისევ ძველებურად გაწოლილიყო, თავ-პირს გოგრის ფოთოლი უფარავდა და შიშველ მხარ-მკლავზე ფუტკრის გუნდი ეხვია.
სოფლის გულში, ეზოში, ქალი ჭიდან წყალს იღებდა.
_ ჭის წყალზე უარს არ იტყვი, ალბათ, ბატონიშვილო, _ გადაულაპარაკა მოძღვარმა ცოტნეს და დასტურის მიღებას აღარ დაუცადა.
_ მასპინძელო.
_ გასძახა და ცხენი ღობესთან შეაყენა.
ქალმა თავი ასწია, თავსაფარი გაისწორა და უცხო სტუმრებს დააკვირდა.
_ ამას რას მოვესწარი, ცოტნე ბატონიშვილი მობრძანებულა.
_ აღტაცებით წამოიძახა და ჭიშკრისაკენ გაიქცა.
_ მობრძანდით, ბატონიშვილო.
მობრძანდით.
_ იძახდა და ჭიშკარს ფართოდ აღებდა.
_ ცაბო.
დიდი ქალბატონის ფარეში.
_ იცნო ყველამ.
_ ცაბოს ვახლავარ.
_ მიესალმა ივლიანე მოძღვარი, _ წყურვილით ვიხრჩობით, შენს ქალობას, ცივი წყალი დაგვალევინე.
_ წყალი კი არა, ღვინოც მიირთვით, _ გამოვარდა შარაზე ცაბო, _ ახლავე სუფრას გავაწყობ, შემობრძანდით.
_ არა, შემოსასვლელად არ გვცალია, წყალს კი დავლევთ.
ცაბო წყლის მოსატანად გაიქცა.
ჭიქები და სურით წყალი მოარბენინა, დაასხა.
ყინულივით ცივმა წყალმა თხელი ჭიქები დაორთქლა.
_ წყალი უმცროსისაა, _ თქვა ივლიანემ და პირველი ჭიქა ცოტნეს გაუწოდა.
_ ასე უპატივცემულოდ როგორ გაგიშვათ, კაცი რას მეტყვის.
ცოტა ხანს მაინც შემოსულიყავით, _ ფუსფუსებდა შეწუხებული ცაბო.
_ ასე სჯობს, აგაშენოს ღმერთმა.
_ ივლიანემ ჭიქა დაცალა და ცოტნეს შესთავაზა, _ კიდევ ხომ არ ინებებ.
_ არა, გმადლობთ.
_ თქვა ცოტნემ და მასპინძელს შეეკითხა _ ოტია სად არი.
_ ოტია სად იქნება.
ეს ერთი ხანია, ვიღაცამ ასწავლა, ფუტკარს დააკბენინე წამხდარი ხელი და გიშველისო.
ყოველდღე მეფუტკრესთან დადის, გახეიბრებულ ხელ-მკლავზე თაფლს იცხებს და ზედ ფუტკარს იხვევს.
_ მერე, არ ტკივა, როგორ უძლებს.
_ იკითხა ცოტნემ.
_ მე თვითონ მიკვირს, როგორ უძლებს.
დაკბენილი, გასივებული მხარ-მკლავი ღამე არ აძინებს, მაგრამ მეორე დღეს ისევ ხელახლა ფუტკარს იხვევს, ეგებ გახევებული ხელი ცოტა მაინც ამიმოძრავდესო.
ვერც ვამტყუნებთ უბედურს, ხომ იცით, ცალხელა კაცი ნახევარი კაცია, მოვკვდი მაგის საცოდაობით.
ცოტნეს ტანზე ეკლებს აყრიდა და გული ბაგაბუგით უცემდა, მისი სიცრუით დაღუპული ვაჟკაცის უბედურება რომ ესმოდა.
_ ვინ იცის, იქნებ არგოს, ყველა ღონე უნდა სცადოს, _ გაამხნევა ივლიანემ ცაბო.
_ ღმერთმა ქნას, მაგრამ ვაი, რომ ჯერ საიმედოს ვერაფერს ვატყობ.
_ წაიტირა ცაბომ.
_ აბა, კარგად იყავით, ოტია მოგვიკითხე, წყლისთვის დიდი მადლობა.
_ გადმოსძახა ივლიანემ და ცხენს სადავე მიუშვა.
_ იცოცხლე, ბატონო, ღმერთი იყოს თქვენი მოწყალე, მაგრამ ჩემს კაცს რა ვუთხრა, რომ ასე გიშვებთ.
_ მისძახოდა ცაბო.
ცოტნე წამით შეყოვნდა, ფულით სავსე ქისა მოიძია და ჩუმად ჩაუდო ხელში ცაბოს.
ცაბომ იუარა.
_ უი, რატომ წუხდებით, თქვენი ოჯახისაგან წყალობა და საბოძვარი არ გვაკლია.
ღმერთმა ნუ მოგაკლოთ თავისი მადლი და წყალობა.
ცოტნემ ცხენი ადგილს მოსწყვიტა და თანამგზავრებისკენ გააქანა.
მიდიოდა ცოტნე და თვალიდან არ შორდებოდა თაფლწასმული ოტიას მხარ-მკლავი.
ტკივილისაგან მტოკავი ნიკაპი და წამოსივებულ შიშველ ხორცზე მისეული ფუტკარი.
წამით გავარვარებული შანთი და საშინელი ტკივილისაგან შეშლილი ოტიას სახე მოელანდა და კინაღამ ისევ გული შეუღონდა.
ხელი უნაგირის ტახტას წაავლო, წონასწორობა აღიდგინა და გუნებაში მამის ნათქვამი გაიმეორა: შენც გაუძლებდი.
ცხოვრება განსაცდელითაა სავსე და ვაჟკაცი ამქვეყნად მისთვის ჩნდება, რომ ჭირსა და განსაცდელს გაუძლოს.
_ მუციუს სცევოლა.
მუციოს სცევოლა.
_ მოესმა ცოტნეს და ფიქრებიდან გამოერკვა.
ივლიანე მოძღვარი რაღაცას იგონებდა და აღტაცებული ბუტბუტებდა.
_ რა ბრძანე, მოძღვარო.
_ არაფერი, მუციუს სცევოლა გამახსენდა, რომაელი ვაჟკაცი.
_ რამ გაგახსენა, ან ვინ იყო ეს სცევოლა.
_ ოტია მეჯინიბეს ამტანობამ გამახსენა, ფუტკრის კბენას რომ უძლებდა ვაჟკაცურად.
ეს ამბავი ძველად, ძალიან ძველად მოხდა, ბატონიშვილო, რომის რესპუბლიკას ეტრუსკებთან ჰქონდა სამკვდრო-სასიცოცხლო ომი.
ეტრუსკთა მეფე პორსენა სასტიკად უტევდა ალყაშემორტყმულ რომს და დღე-დღეზე ელოდა მის დაცემას.
მაშინ ერთმა რომაელმა ჭაბუკმა, მუციუსმა, გადაწყვიტა რომისათვის თავი გაეწირა, მტრის ბანაკში შეპარულიყო და მათი მეფე მოეკლა.
მუციუსმა მოახერხა ეტრუსკელთა ბანაკში შესვლა, მაგრამ შეცდომით რომაელმა ჭაბუკმა პორსენას ნაცვლად მისი ერთ-ერთი დიდებული მოკლა.
მკვლელი შეიპყრეს და მეფეს წარუდგინეს.
_ მე რომის მოქალაქე ვარ, _ ამაყად განუცხადა ჭაბუკმა ეტრუსკთა ხელმწიფეს, _ ჩემი სახელია გაიუს მუციუსი.
მე აქ მოვედი ჩემი სამშობლოს მოსისხლე მტრის მოსაკლავად.
მზადა ვარ ამისთვის პასუხი ვაგო და მოვკვდე.
მამაცური მოქმედება და მამაცური სიკვდილი ერთნაირად გვახასიათებს რომაელებს.
მე მარტო როდი ვარ, ჩემსავით აქ სხვა რომაელებიც მოვლენ შენს მოსაკლავად, ფხიზლად იყავი, მეფევ, მტრის მახვილი არაერთხელ აღიმართება შენს გასაგმირად.
მეფეს უნდოდა შეეტყო, ვინ და როგორ მოიყვანა მტრის ჯარისკაცი მის სამყოფელში.
როცა ჭაბუკი არ გატყდა, პორსენამ სამსხვერპლო ცეცხლი აღაგზნებინა და მუციუსს წამებით დაემუქრა.
_ მიცქირე, მტარვალო.
_ შესძახა ჭაბუკმა, _ მიცქირე და ნახე, რა იოლია სიკვდილი მისთვის, ვისაც თვალწინ თავისი უკვდავება უდგას.
_ ამ სიტყვებით მუციუსმა მარჯვენა მიუპყრო აღგზნებულ ცეცხლს და ისე გაუძლო ხელის დაწვას, წარბიც არ შეუხრია.
სანახაობით შეძრწუნებულმა მეფემ ბრძანა, ჭაბუკი ცეცხლისაგან მოეშორებინათ.
რომაელი ვაჟკაცის გმირობით მოხიბლულმა ეტრუსკთა ხელმწიფემ მუციუსს სიცოცხლე და თავისუფლება აჩუქა.
_ რა ვაჟკაცი ყოფილა.
_ აღმოხდა ცოტნეს.
_ ვინა, მუციუს სცევოლა.
ყველა დროისა და ყველა ხალხის გმირებში გამოსარჩევად და სამაგალითოდ არის აღიარებული.
_ გაძლება არ უნდოდა ხელის დანახშირებას.
.
_ დიდი რწმენა და სიყვარული გააძლებინებდა, ბატონიშვილო, სამშობლოს დიდი სიყვარული და ღალატისადმი ზიზღი.
_ ნუთუ აგრე ყოვლისშემძლეა, მოძღვარო, ეგ გრძნობა.
_ სამშობლოს სიყვარულისა და ერთგულების გრძნობა.
უძლეველი და უმაღლესია.
ბედნიერი ის არის, ვისაც მაგ გრძნობის გამოცდის შემთხვევა ეძლევა, რადგან მაგ გრძნობით შეპყრობილი ადამიანი მთვრალსა ჰგავს, სიკვდილის შიში არ იცის და ნებისყოფაგანმტკიცებული მზად არის ბრმად შეეწიროს თავის გადაწყვეტილებას.
იმ ღამეს სიზმრად რომაელი გმირის დანახშირებულ მარჯვენას ხედავდა ცოტნე.
_ ხვალ გაგარსა და უღრან ადგილებში ვიქნებით, ბატონიშვილო, ამაღამ კარგად გამოიძინე, რომ დღისით მალე არ დაიქანცო.
სვანეთის მთებამდე და უფრო შორსაც ვივლით, შველი და ირემი უნდა ვინადიროთ, _ უთხრა ნავახშმევს ცოტნეს ივლიანე მოძღვარმა.
ერთხელ კიდევ ჩამოუარა ცხენებს და მწევარ-მეძებრებს, მონადირეების თადარიგი შეამოწმა და დასაძინებლად წავიდა.
ცოტნეს ჩვეულებად ჰქონდა, სწორედ მაშინ გაუტყდებოდა ძილი, როცა ადრე ასადგომი იყო.
ათასი ფიქრი და მოგონება მოესეოდა, ლოგინში შამფურივით ატრიალებდა, თავის ტკივილითა და უძილობით გასავათებულს ძილი როდის-როდის, განთიადის წინ წამოეპარებოდა.
ამჯერადაც ვერ მოერია ამ უხიაგსა და უამურ ჩვეულებას.
მოჯარებულ ათასგვარ ფიქრს თავი ვერ გაართვა.
რაც უფრო მეტად ატანდა თავს ძალას, ძილი მით უფრო შორს გაურბოდა და ნაძალადევად დახუჭულ თვალს ახლო არ ეკარებოდა.
ბოლოს, როცა მთელი სხეული გაუბრუვდა და მოეთენთა, ძილი თავისთავად მოვიდა.
ერთხანს დაულაგებელ სიზმრებში იბორიალა, იმ სიზმრებიდან ვერაფერი გამოიტანა.
მერე აშლილი ფუტკრის სკასავით აგუგუნებული თავი, როგორც იქნა, დაუწყნარდა და ცოტნეს გულის ძილით დაეძინა.
მძინარე ბატონიშვილთან ისევ ის მოვიდა.
ფეხშიშველა, გრძელკაბიანი ღრუბლებზე მოაბიჯებდა.
წამით მძინარეს გადმოხედა, დაიხარა და ხელი მსუბუქად შეახო.
_ შეუდექ ჩემს გზას.
აღსდექ და ეძიე კვალი ჩემი.
_ ჩაესმა მძინარეს ნიავის ჩურჩულივით ჩუმი, მაგრამ საამო ხმა და ბატონიშვილმა იგრძნო, მხრებზე ფრთები ამოუდიოდა, სხეული სიმძიმეს კარგავდა და სადაც იყო, გაფრინდებოდა.
_ აბრძანდი, ბატონიშვილო.
_ ჩაესმა ცოტნეს ნაცნობი ხმა და თვალი გაახილა.
თავს ივლიანე მოძღვარი ადგა, კარგად გამოძი ნებულს ღაჟღაჟა ლოყები და ნაკვერცხლებივით ანთებული თვალები უცინოდა.
_ გეყოფა ძილი, ბატონიშვილო, დროა გზას გავუდგეთ, _ ხმადაბლა თქვა ივლიანემ და სარკმლისაკენ ხელი გაიშვირა, _ თენდება.
ცოტნემ სარკმელს გახედა.
ცა მტრედისფრად შემღვრეულიყო.
ცხენების ჭიხვინი და ფრუტუნი, ძაღლების ყეფა და მამლების ყივილი ძილის ბურანში გახვეულ არემარეს აფორიაქებდა და მოსვენებას უფრთხობდა.
ცოტნემ საბანი გადაიძრო და წამოხტა.
გამოუძინე ბლობით აყოლილ დაღლასა და მოთენთილობას სულაც არ გრძნობდა, პირიქით, მუხლსა და მკლავში საიდანღაც სულისა და სხეულის განმაახლებელი ღონე უხილავად ეღვრებოდა და თითქოს სიზმარი გრძელდებაო, უჩვეულო სიმსუბუქე გასაფრენად ეწეოდა.
გეგონებოდა, სამუდამოდ ტოვებს გასაცილებლად გამოსულ დედ-მამასო, დიდხანს ეხვეოდა და კოცნიდა.
თავადაც არ ესმოდა, თვალზე ცრემლი რატომ მოადგა, რატომ შეებრალა ჩვეულებრივზე მეტად მისკენ ოდნავ შესამჩნევი შეშფოთებით მზირალი დედა.
ეზოსა და ორღობეს გასცდა თუ არა, თეთრონს მათრახი უჭირა და ახლა კი მართლა ფრთაშესხმულივით გაფრინდა იქით, საითაც ბავშვური გადაწყვე ტი ლებით შეპყრობილს ასე დიდხანს და დაჟინებით ეძახდა ფიქრი და ოცნება, ერთიმეორისაგან განუყოფელი სიზმარი და ცხადი.
ერთხანს ასე მიქროდნენ.
მერე, ვაკე რომ გათავდა და აღმართს შეუდგნენ, ცოტნემ ცხენი ნაბიჯზე გადაიყვანა.
მოშივებულები მუხების ჩრდილში ჩამოსხდნენ, მწვანეზე სუფრა გაშალეს და საუზმეს შეექცნენ.
ბატონიშვილი საჭმელს არ ეტანებოდა, თვალი სადღაც შორს გაურბოდა, გზის გაგრძელებას ეშურებოდა.
ივლიანე მოძღვარი ყანწით დაილოცა, ხელმწიფის სადღეგრძელო თქვა.
დაცლილი სასმისი ღვინით აავსო და საალავერდოდ გაიწოდა, ყანწის ჩამომრთმევის არჩევა ვერ მოასწრო, რომ გვერდით მჯდარმა ბატონიშვილმა ხელი შეაგება და მოულოდნელობისაგან დაბნეულ მოძღვარს სასმისი ჩამოართვა.
ცოტნე სმაში უცადი იყო, ღვინო არასოდეს დაელია, ივლიანე შეშინდა, არ აწყინოსო, მაგრამ პირდაპირ დაშლაც ვერ შეჰბედა და ოდნავ გასაგონად შესთხოვა: _ სულ ნუ დაცლი, ბატონიშვილო, უჩვევი ხარ.
ცოტნეს ვითომც არ გაეგონოს მოძღვრის გაფრთხილება, ყანწი მოიყუდა და სულმოუთქმელად დასცალა.
ბატონიშვილის ლოყებს მაშინვე ფეროვნება მოემატა და ისედაც აღგზნებულ თვალებში ცეცხლი ჩაუდგა.
ვაითუ, კიდევ დალიოსო, შეეშინდა ივლიანეს, მეორე სადღეგრძელო პატარა ჭინჭილით შესვა და რადგანაც ყველას თავ-თავისი კულა და ჭინჭილა წინ ედგა, ალავერდს არავისთან გადავიდა.
წასვლის მოსწრაფე ცოტნეს შეეზარა ჭინჭილის ავსება და ვიწრო ყელიდან წუწკად მომდინარე ღვინის ნელი წრუპვა.
ივლიანემაც არ ინდომა სერობის გახანგრძლივება, წასვლისა დაილოცეს, კალთები დაიბერტყეს, სუფრა აალაგეს და ცხენებზე ამხედრდნენ.
ფართო გზიდან ბუჩქებსა და ეკალ-ბარდებში მიმალულ ბილიკებზე გადავიდნენ, აღმა-დაღმა, კლდე-კლდე დიდხანს იარეს და როგორც იყო, ტყის დაბურულ ხეობაში გადავიდნენ, მყუდრო ხეობა შეკავებული ხმაურით აივსო.
ჭალაში დაცემულ მუხნარს შემოუარეს, ალყა მოარტყეს, ბუკსა ჰკრეს და ძაღლები აუშვეს.
ტყე თითქოს უეცრად მოვარდნილმა ქარიშხალმა შესძრაო, ფრინველები დაფრთხნენ, ხოხბები ცაში მაშხალებივით ავარდნენ.
მერე იმ მაშხალებისაგან ბევრი ქვასავით მძიმედ წამოვიდა ძირს და ისრის მტყორცნელები გახარებულნი მისცვივდნენ პირველ ნადავლს.
ძაღლებმა ყეფა ატეხეს.
ყეფა გაბმულ წკავწკავად გაგრძელდა და ტყეში დამფრთხალი ნადირი დაიძრა.
ასწლოვან მუხას აკრული ბატონიშვილი დაქვეითებული ელოდა ნადირის გამოჩენას.
ცოტნესაგან ოციოდე ნაბიჯით დაშორებული ივლიანეც მშვილდისარმომარჯვებული გულისფანცქალით უცდიდა ნადირის წამოხტომას.
ძაღლების ყეფა და გნიასი მოახლოვდა.
ივლიანემ თავის მობრუნებაც ვერ მოასწრო, გვერდით რაღაცამ გაიშლიგინა და ზურგზე რქებგადაგდებულ, დაოთხილ ირემს რომ თვალი ჰკიდა, ნადირი უკვე შორს იყო.
ისარი სტყორცნა და თავადაც იქით გავარდა, საითაც აწრიალებული ძაღლები ყეფითა და წკმუტუნით გარბოდნენ.
ეტყობოდა, ირმის ჯოგი მოქცეულიყო ძაღლებისა და მონადირეების რკალში.
ყველამ იქით მიაშურა.
დაბნეული ცოტნე წამით შეყოვნდა.
თვალი მოავლო იქაურობას: სრულიად მარტო დარჩენილიყო.
ღვინის ხამ ყმაწვილს თავი უბრუოდა და რაღაც უცნობ სიამეს თუ აღტაცებას განიცდიდა.
იდგა აღგზნებული და დაბნეული და ვერ გადაეწყვიტა, რა ექნა, სხვებივით ირმის ჯოგს გამოდევნებოდა თუ.
უცებ შველი გამოჩნდა.
დაფეთებული პირდაპირ ცოტნესკენ გამოიჭრა.
ცოტნე გაოგნებული მიაჩერდა მისკენ მიმქროლავ შველს.
მშვილდ-ისარი გამართული ჰქონდა, მაგრამ მონუსხულივით გაუნძრევლად იდგა და ტყორცნა ვერ მოეფიქრებინა.
შველმა თითქოს საფრთხე იგრძნოო, მხარი იცვალა, გვერდით გასხლტა და ისევ ტყეს მისცა თავი.
ახლა კი გამოფხიზლდა ცოტნე.
ისარი დაადევნა გაფრენილ ნადირს და თავადაც სირბილით მიჰყვა უკან.
მეორე ისარმა სადღაც უწია კამარ-კამარ მიმქროლავ შველს.
ერთი ჩაიკეცა, მაგრამ ისევ მალე წამოდგა და გაფრინდა.
სისხლის წვეთების წვრილი ძაფი გაჰყვა შვლის ნაკვალევს და ბატონიშვილი მიხვდა, რომ მეორე ისარი მიზანს მოხვედრილი იყო.
ოდნავ ღვინომოკიდებული, უჩვეულოდ აღგზნებული ცოტნე უცებ ნადირთან რბოლაში გაჯიბრების ჟინმა აიტანა _ შვლის ცოცხლად შეპყრობა მოუნდა და ისარი აღარ ესროლა.
თვალმოუსწრებლად მირბის შველი და მუხლჩაუხრელად მისდევს ცოტნე, დაჭრილის ნაკვალევზე სისხლის ძაფი თანდათან მსხვილდება და ბატონიშვილი ხვდება, რომ შველი დიდხანს ვეღარ ირბენს, ღონეგამოლეული მალე ჩაიკეცება და ცოცხალი ჩაბარდება.
შველმა ისევ უგანა, ხშირი ტყიდან გავარდა და კლდე-კლდე ხტომით ბუჩქნარს მიჰყვა.
ცოტნეს აღარ ესმოდა, რა ხდებოდა.
ზოგჯერ ისე ახლო იყო დაჭრილ შველთან, ხელის წატანება შეეძლო, მაგრამ ღვინისგან თუ უჩვეულო აღგზნებისაგან დევნის მიზანი დავიწყებული ჰქონდა და მხოლოდ ასე დაუსრულებლად ქროლა, დაკოდილ ნადირთან სირბილში გაჯიბრება თუ სხვა რაღაც აუხსნელი ეშხი აკავებდა მსხვერპლის შეპყრობისაგან.
დიდხანს გაგრძელდა ორი სულდგმულის სულმოუთქმელი რბენა.
აღმა-დაღმა ხტომამ, ეკალბარდებში გზის კვლევამ, მონადირეც მოქანცა და მუხლი მიუსუსტა.
ღვინომაც გაჭრა და თავბრუსხვევამ უმატა.
ბუჩქნარი თანდათან შეთხელდა.
დიდრონი ლოდები თვალშეუდგამმა ქარაფებმა შეცვალა და ცამდე აყუდებულ კლდეთა ხვეულებში, ქვასა და ღორღზე სისხლის კვალის მიყოლა გაძნელდა.
ოფლი წურწურით სდის ცოტნეს, მაგრამ ისარს მაინც არ ისვრის.
ცოტა კიდევ და, დაეცემა ჯიუტი ნადირი.
ფერდხეთქებით მირბის შველი, კლდეთა ნაცნობ ხვეულებში მდევარზე უკეთ იკვლევს გზას, მაგრამ მდევარი უკვე ახლოა და ცოტნეს ყურს სწვდება, როგორ ქელავს ღონეგამოლეული ცხოველი.
აგერ, სვეტად ამართული უშველებელი კლდის ნაპირთან მოჰკრა თვალი შვლის ჟღალ ფერდსა და პაწაწინა შავ კუდს.
ცოტნეც უმალვე გაჩნდა იმ კლდესთან, მაგრამ.
კლდეზე გადამდგარი ბატონიშვილი იმ კლდესავით გაქვავებულა.
წუთის წინ აქ გაიქროლა დაჭრილმა შველმა.
კლდის იქით აღარც გაქცეული შველი ჩანს, აღარც მისი სისხლის კვალი.
ცამ ჩაყლაპა თუ მიწამ, ეს კია, რომ დაკოდილი ნადირი აღარსად არის.
მონადირემ დაბლა დაიხედა: ტაფობში ბაღ-ვენახებს შაოსნები შესევიან, ზოგი ხილს კრეფს, ზოგი ვაზს მორჩავს.
ფერდობებზე ფუტკრის უთვალავი სკა ჩარიგებულა და ის სკები სოკოებივით ჩამწკრივებული ჩანს მწვანითა და ფერად-ფერადი მთის ყვავილებით დაფენილ გორაკებზე.
უამრავი ფუტკარი აღმა-დაღმა დაბზუის და ცოტნეს ეჩვენება, რომ ეს ზუზუნი ფუტკარს კი არა, თვითონ მზით გახურებულ ჰაერს გააქვს.
თვალი გორაკებს ზემოთ ააყოლა ცოტნემ.
უზარმაზარი პიტალო კლდე ცამდის აზიდულა, იმ ბაღ-ვენახების გასწვრივ წაგრძელებულა და თავბოლო არ უჩანს.
კლდეში გამოკვეთილი უთვალავი კარითა და სარკმლით თვალდათხრილივით იცქირებიან მღვიმეები.
კარ-სარკმლებს კლდისგანვე ნაკვეთი ჩუქურთმების გრეხილი ავლია.
ალაგ-ალაგ მსხმოიარე ვაზის რტო და ბროწეულებია კლდეზე ამობურცვით გამოყვანილი.
ლომები და ვეფხვები, ქორბუდა ირმები და რქაგრეხილი ხარები თუ ვერძები თითქოს მაღალ კლდეზე იმისთვის შეურეკავთ, რომ შემდეგ იქ გაექვავებინათ და სამუდამოდ შეეხორცებინათ ნაცრისფერი ქვის მდუმარებისათვის.
ახლა მარჯვნივ მოიბრუნა თავი ცოტნემ.
კლდეშივე ნაკვეთი გრძელსაფეხურებიანი კიბე შედიოდა გამოქვაბულებში.
ცოტნეს წინაშე მონასტრის ქვაბები აღმართულიყო.
თავი ისევ ძილში ეგონა.
ნელ-ნელა იწყებდა გამოფხიზლებას, და ხვდებოდა, რომ სიზმარი ახდა, ბედისწერა ასრულდა.
კიდევ ცოტა მარჯვნივ გაიხედა: აღმართზე ფართო გზა მიიკლაკნებოდა, რკინის ჭიშკართან თავდებოდა და იმ ჭიშკრის იქით ამართულ კლდეში ნაკვეთ კიბეს ებჯინებოდა.
ცოტნე კლდე-კლდე ხტომით იმ გზისკენ წავიდა.
გზა კლდის ჩრდილში მიდიოდა.
აღმართს აჰყვა, მაგრამ ღონე აღარ ჰყოფნიდა.
ატყობდა, თუ სადმე არ შეისვენებდა, მუხლები თავისთავად ჩაეკეცებოდა.
წყლის ჩხრიალი მოესმა.
გვერდზე გაიხედა: კლდის ნიშში მაჯის სისხო წყარო გადმოსჩქეფდა.
პატარა აუზიდან წყაროს წყალი ღელედ მიედინებოდა და გზის ქვეშ ბაღ-ვენახებისაკენ მიჩუხჩუხებდა.
პირგამშრალი წყაროს მიეტანა.
ჩაჩოქილი სულმოუთქმელად დაეწაფა და გაძღომამდე სვა.
როგორც იყო, წყალს ტუჩი მოაშორა.
იქვე მწვანეზე მიწვა და თვითონაც ვერ გაიგო, როგორ წაართვა ძილმა თავი.
შენჯღრევამ გამოაღვიძა.
ზურგზე გოდორაკიდებული შაოსანი ბერი ადგა თავს.
_ რა ხანია გაღვიძებ.
ქვაზე ძილი საშიშია, სნეულება რამ არ აგყვეს, _ უთხრა ბერმა.
ცოტნე ჯერ უცნობს მიაჩერდა, მერე იქაურობას თვალი მოავლო და ყველაფერი გაიხსენა.
მზე კარგა ხნის ჩასული იყო.
_ როგორ მკვდარივით მძინებია.
_ თავისთვის ჩაილაპარაკა ცოტნემ.
_ აქ საიდან გაჩნდი.
ვისთან მოხვედი.
_ ჰკითხა ბერმა, ხილით სავსე გოდორი ზურგიდან ჩამოიღო, ქვაზე ჩამოჯდა და ერთი ბროწა ვაშლი ყმაწვილს გაუწოდა, _ პირი გაისველე.
ცოტნეს დილასაქეთ პირში ლუკმა არ ჩასვლოდა.
მთელი დღის ნამგზავრსა და ნარბენს მგელივით შიოდა და ბევრი თავპატიჟი არ გაუდევს, გამოწვდილი ვაშლი ჩამოართვა, მადლობა გადაუხადა და მადიანად ჩაკბიჩა.
_ აქ ვისთანა ხარ.
_ იკითხა ისევ ბერმა და შუბლზე ოფლი მოიწმინდა.
_ შენ აქაური ხარ.
_ კითხვაზე კითხვითვე მიუგო ცოტნემ.
_ ჰო, მე ამ მონასტრის უღირსი ბერი ვარ.
_ ამ მღვიმეებში მონასტერია.
_ არ იცოდი.
მონასტერია.
განთქმული მონასტერი.
_ მონასტრის უფროსი ვინ არი.
_ მონასტერს უფროსი არ ჰყავს.
ჩვენი წინამძღვარი, ანუ იღუმენი ერისკაცობაში სახელგანთქმული ოდიშის მთავარი, ერისთავთ ერისთავი და დიდი თამარის ვაზირყოფილი _ ვარდან დადიანია.
_ ვარდან დადიანი.
ოდიშის მთავარყოფილი.
_ იკითხა ცოტნემ და ხმაში შეშფოთება შეეტყო.
_ დიახ, ვარდანყოფილი, აწ კირიონად წოდებული, სიწმინდით და მოღვაწეობით განთქმული ჩვენი წინამძღვარი.
ცოტნე საგონებელში ჩავარდა.
წეღან რომ ეგონა, საწადელს მიაღწია და ამდენი ხნის ოცნების ასრულებას ეწია, თავის მოტყუება ყოფილა.
გზის უცოდინარი თავად განგებამ მოიყვანა ამ მონასტრის კართან, სწორედ იმ მონასტრის კართან, რომელზედაც მახარებელ ქობალია უამბობდა.
ცოტნე საკუთარი ბიძის სავანეში მოსულა და ახლა იგი მახეში გაბმულ ჩიტს ჰგავდა, დღეს თუ არა, ხვალ შერგილი მოვა ან თავის კაცებს გამოგზავნის, მისი უფროსი ძმა, ვარდან ყოფილი _ იღუმენი, თავისი ხელით გამოიყვანს ამ უღონო ჩიტს მახიდან და ოდიშის მთავარს დაუბრუნებს, რათა ღვთის სამსახურის გზა საბოლოოდ შეუკრან და სამთავროს მემკვიდრე მეფის ერთგულ ერისკაცად აღზარდონ.
_ მაინც არ იტყვი, საიდან ხარ და ვისთან მოხვედი.
_ იკითხა ისევ ბერმა.
ცოტნე ფიქრისაგან გამოერკვა.
შეკითხვა ისევ უპასუხოდ დატოვა და ისევ იქით შეეკითხა: _ დიდი ხანია, რაც ამ მონასტერში ბერად მოღვაწეობ.
_ კი.
კარგა ხანია.
თითქმის შენოდენა ვიყავი, ბერად რომ აღვიკვეცე, ადრე დავობლდი და უპატრონო ბალღი აქ მომიყვანეს.
_ ვინ მოგიყვანა.
_ ჩემსავით ღარიბმა და უქონელმა ნათესავებმა.
_ უფალს არ მოუწოდებია.
_ უფალს.
არა, უფალს არ მოვუწოდებივარ.
_ მე კი სულ უფალი მეცხადება.
სიზმრად ამ მონასტერს ვხედავ, უფალი ღრუბლებიდან ჩამოდის, ხელით მეხება და მძინარს ჩამძახის _ აღსდექ და შეუდექ ჩემს გზასო .
_ მართალს ამბობ.
_ გაოცებისაგან პირი დააღო ბერმა.
_ სიმართლეს, იმ უფლის მადლს ვფიცავ.
_ ამ მონასტრისკენ გეძახის.
_ ამ მონასტრისკენ.
სიზმრად სწორედ ამ ქვაბებს ვხედავ, ამ წყაროსაც, ამ კიბესაც.
_ რას ამბობ.
.
_ კარგა ხანია სიზმრად ვხედავ და ცხადადაც მელანდება.
გზა არ ვიცოდი, თორემ აქამდე მოვიდოდი.
_ მერე ახლა როგორ მოაგენი.
_ ზღაპარსა ჰგავს, არ დაიჯერებ.
სანადიროდ წამოსულს შველი წამომიხტა, ისარი ვტყორცნე, დავჭერი და დავედევნე.
ცოცხლად დაჭერა მინდოდა და ფეხდაფეხ ვდიე.
დაჭრილი აქეთ მორბოდა.
ტყიდან გამოვიდა, კლდე-კლდე ირბინა და ამ ქარაფებში შემომიყვანა.
აი, ამ სვეტად ამართული კლდის ნაპირთან მოვიდა, _ ცოტნემ კლდისკენ ხელი გაიშვირა, _ და გაქრა.
მიწამ ჩაყლაპა თუ ცამ აიტაცა, ვერ გავიგე.
კვალწმინდად დაიკარგა და ვეღარსად ვიპოვე.
_ ვერ იპოვიდი, თუ წმინდა სვეტს შეეფარა.
საღვთო ყოფილა.
_ როგორ.
_ როგორ და ეგ კლდის სვეტი ამ მონასტრის დამაარსებლისა და ამშენებლის, გრიგოლის სახელითაა ცნობილი.
გრიგოლ მესვეტე წმინდანი ყოფილა, მაგ კლდის სვეტზე დაყუდებული ცხოვრობდა და სასწაულებს ახდენდა თურმე.
ეგეც წმინდანის სასწაულია _ დაჭრილი შვლის უკვალოდ გაქრობა.
_ ნამდვილი სასწაულია, თორემ ასე თვალსა და ხელს შუა რად უნდა დამკარგვოდა.
.
_ უფრო მეტი სასწაული ის არის, რომ დაჭრილი შველი მონასტრისკენ წამოგიძღვა, ღვთის გზაზე დაგაყენა და უფლის მოწოდება აგასრულებინა.
უცნობი ყრმის ამბით მოჯადოებული ბერი კრძალვით შეჰყურებდა უფლის მიერ მოწოდებულ ყმაწვილს.
თვალებში შეჰფოფინებდა სასწაულით მოსულს და მის შეგნებაში უკვე წმინდანად შერაცხულ ყრმას.
_ შებრძანდი მონასტერში, რაკი უფლის ნებაა, _ თქვა ბერმა და წამოდგა, _ იღუმენი ახლა მწუხრის ლოცვად იქნება დამდგარი.
ვიდრე წინამძღვარი ლოცვას დაასრულებს და შენი მობრძანება მოხსენდება, ჩემს უბირ სენაკში დაისვენე.
ბერმა გოდორი აიკიდა.
_ წამობრძანდი.
_ ბერი პატივისცემის ნიშნად მოიხარა და უფლის ჩაგონებით მოსულ ყრმას წინ წაუძღვა.
განგების ნებითა და ჩაგონებით მოსული ყმაწვილის ამბავი ელვისებური სისწრაფით გავრცელდა მონასტერში.
ბერები სენაკს მოაწყდნენ წმინდა ყრმის სანახავად.
სენაკში შესვლასა და წმინდანთან გამოლაპარაკებას ვერ ბედავდნენ, შორით უცქერდნენ და ერთმანეთს ეკითხებოდნენ ათჯერ მოსმენილსა და გაგონილს, გაზვიადებულად და გადაკეთებულად უყვებოდნენ ერთიმეორეს ჩურჩულითა და კრძალვით უფლის მიერ მოწოდების სასწაულს.
წინამძღვარს გვიან მოხსენდა.
ნავაზირალმა მონასტრის მიმართ უფლის დიდ წყალობად ჩათვალა წმინდა ყრმის გამოცხადება.
სანთლები აანთებინა და განაპირა სენაკისკენ გალობით წაუძღვა ბერების გუნდს.
სენაკის ზღურბლთან მუხლებზე დაეცა წინამძღვარი და ღაღადჰყო.
მეტისმეტი ყურადღებით შეფიქრიანებული ცოტნე სენაკის კუნჭულში მიყუჟულიყო, სანთლების შუქზე სახეგაბრწყინებული იღუმენის საზეიმო ღაღადმა, ცოტა არ იყოს, შეაკრთო ყმაწვილი.
მძიმე ნაბიჯით მიმავალ წინამძღვარს ბებერი ლომივით დაჰფენოდა ფაფარი მხრებზე.
ის ფაფარი და წვერ-ულვაშიც ოდესღაც წაბლისფერი უნდა ყოფილიყო და აქა-იქ კიდევ ანათებდა ჟღალად შემორჩენილი თმის თუ წვერის თითო-ოროლა ღერი.
კირიონმა ხელი ცისკენ აღაპყრო და თავი ასწია.
ცოტნე შეხედვისთანავე მოხიბლა მოხუცის დიდებულმა გარეგნობამ.
წინამძღვარმა უფლის სამადლობელი ლოცვა მოათავა და ყმაწვილისკენ წავიდა.
ცოტნე სანთლებს შუქს თვალს ვერ უსწორებდა.
კუთხეში მიმწყვდეული ნადირივით ცახცახებდა, დაფეთებული თვალს აცეცებდა და იმასღა ნატრობდა, როგორმე ბიძას მისი ვინაობა არ გაეგო და მონასტრიდან შინ არ გაებრუნებინა.
ერთადერთ იმედად ისღა რჩებოდა, დიდი ხნის უნახავი ბიძა ვერ მიცნობსო.
გადაწყვეტილი ჰქონდა, რაც უნდა მომხდარიყო, დადიანების გვარისა და მთავრის ოჯახის არაფერი დასცდენოდა.
წინამძღვარმა ბერები გაისტუმრა და ყმაწვილთან მარტო დარჩა.
დინჯად გამოჰკითხა, წვლილად აამბობინა უფლის გამოცხადების, ნადირის დევნისა და კლდის სვეტთან შვლის კვალწმინდად გაქრობის ამბავი.
_ ეგ სასწაული წმინდა სვეტის ყველაზე დიდი სასწაულია, ამიტომ ყველამ უნდა გაიგოს და იცოდეს.
ხვალ, დილაადრიან, ოდიშის მთავარსა და მის მეუღლეს შევატყობინებ, შევუთვლი, სხვა დიდებულებიც წამოიყვანონ, თავისი თვალით გნახონ და მოგისმინონ.
ოდიშის მთავრის ხსენებაზე ცოტნე გაფითრდა და თავი უმალვე ჩაღუნა, რომ მის თვალებში დაჟინებით მზირალ იღუმენს შეშფოთება არ ამოეკითხა.
_ საიდან ხარ, შვილო, რა გვარისა ხარ.
_ იკითხა ნავაზირალმა.
ცოტნემ თავი უფრო ჩაღუნა, მოიკუნტა და დაპატარავდა.
_ ვინმე დიდებულის შვილი უნდა იყო, ჩაცმულობაზე გეტყობა, _ თქვა წინამძღვარმა და ყმაწვილს თავით ფეხებამდე ააყოლ-ჩააყოლა თვალი.
ვარდანყოფილი ერთხანს პასუხს დაელოდა.
ყმაწვილი ხმას არ იღებდა.
_ მშობლებმა თუ იციან, უფალმა რომ მოგიწოდა.
_ იკითხა წინამძღვარმა.
ცოტნე, თითქოს მიწაში ჩაძრომას აპირებსო, უფრო მოიღუნა და ქვის მაგიდას დაეკრა.
ყრმის დამუნჯებამ, ცოტა არ იყოს, შეაფიქრიანა იღუმენი.
_ შენს დედ-მამას უნდა შევატყობინო, თუ არ იციან.
მონასტერში მოვიხმობ.
_ არა, ნუ ინებებ, მოძღვარო, _ შესტირა ცრემლმომდგარმა ყმაწვილმა, სკამიდან ჩაცურდა, დაიჩოქა და მუხლზე მოეხვია წინამძღვარს.
იღუმენს უფლის მიერ მოწოდებული ყმაწვილის ფეხქვეშ ჩავარდნა ეუხერხულა.
მხრებზე ხელი მოხვია, მუხლების წართმევა სცადა.
_ რა გაწუხებს, შვილო, რად შფოთავ.
მშობლებისა გეშინია.
ნებას არ დაგრთავენ.
_ ჰო, წინამძღვარო, ნებას არ დამრთავენ, _ ამოიტირა ცოტნემ.
_ უფლის მოწოდებას და განგების განაჩენს მოკვდავთაგან წინ ვერავინ აღუდგება.
მითხარი, ვინ არიან შენი მშობლები და ხატზე შემოგფიცავ, რომ არ მიგცემ უკან წასაყვანად.
_ მართლა, მოძღვარო.
მართლა არ მიმცემ შინ გასაბრუნებლად.
_ ცოტნემ თავი ასწია და მავედრებელი თვალი თვალში გაუყარა ბიძას.
_ ქრისტეს რჯულს ვფიცავ, შენს თავს მშობლებს არ დავანებებ და ღვთის განგებას არ დავაშლევინებ.
დამშვიდდი და უფალს ვევედროთ, ჩააგონოს შენს მშობლებს სიკეთე და სიწრფოება შენი გადაწყვეტილებისა და მოიღოს შენზე ლოცვა-კურთხევა მათი.
დაჩოქილი ცოტნე წელში გაიმართა.
_ ვინ არიან შენი მშობლები.
_ დაყვავებით იკითხა ვარდანყოფილმა.
_ ოდიშის მთავარი შერგილ დადიანი და მეუღლე მისი ნათელა.
წინამძღვარი გველნაკბენივით შეხტა, სკამის სახელურებს ხელები მაგრად ჩასჭიდა და თვალები კინაღამ გადმოუცვივდა.
მერე სანთლების შუქზე მისი სახეც იმ სანთლებივით გაფითრდა, ბერიკაცი ერთბაშად მოეშვა და ჩაქრა.
ცოტნეს შეეშინდა, ხომ არ კვდებაო, ფეხზე წამოიჭრა, იქაურობას თვალი მოავლო, ვიწრო სარკმელთან სურა დაინახა, პეშვზე წყალი დაისხა და მოხუცს აპკურა.
პირველივე შხეფის დაცემაზე შეირხა იღუმენი.
ცოტნეს ხელი დაუჭირა.
_ არ მინდა.
საჭირო არ არის.
ღრმად ამოისუნთქა, სკამის ზურგზე გადაწვა და ოდნავ გასაგონად აღმოთქვა: _ ასეც ვეჭვობდი.
გუმანი თავიდანვე მაფრთხილებდა და აკი გამართლდა.
.
ცოტა ხანს თვალგაშტერებული, გახევებული იჯდა წინამძღვარი.
მერე მძიმედ წამოდგა, წელი ძლივს აითრია და კარისკენ წალასლასდა.
ცოტნემ ხელის შეშველება და მხარში შედგომა დააპირა.
მოხუცი შეჩერდა, ყმაწვილის ხელი მოიშორა და ხმადაბლა თქვა: _ ახლა გვიან არის.
ხვალისა ხვალემ იზრუნოს.
შენ აქ მოისვენე ხვალამდის, _ ჯვარი გადასახა, შიშჩამდგარი თვალებით ერთხელ კიდევ შეხედა ყრმას, უკან-უკან წავიდა და საკნის კარი მიიხურა.
გარეთ საშინელი ქარიშხალი იყო, ცაზე ელვა იკლაკნებოდა და ჭექა-ქუხილი დედამიწას აზანზარებდა.
მერე კოკისპირულად დაუშვა და ღამე კიდევ უფრო ჩამობნელდა.
თავის სენაკში ძლივს შეაღწია წინამძღვარმა.
ჯვარცმის წინაშე დაემხო და მაცხოვარს შეჰღაღადა.
_ შემინდე უკანასკნელი ცოდვა, ჩემთა ცოდვათაგან უმძიმესი და უსაშინლესი.
რამეთუ არ განმკურნე მონა შენი ამ ქვეყნის დიდებაზე ფიქრისა და სამეფოს საქმეებზე ზრუნვისაგან.
შემინდე და განუტევე სული ჩემი, უფალო.
მოხუცი მიყრუებული ხმით ლოცულობდა, ქვის იატაკზე შუბლს ურტყამდა და პირჯვარს იწერდა.
დიდხანს გულმხურვალედ ილოცა.
როგორც იყო დაასრულა.
გაკერპებული, ძალმოცემული წამოდგა.
მაგიდასთან მივიდა და წერილი დაწერა.
მერე ერთი ბერთაგანი იხმო.
_ წვიმა გადაიღო.
_ გადაიღო, მამაო.
_ ახლავე ჯორი შეკაზმე და ოდიშის მთავრის სასახლისკენ გაეშურე.
მთავრის მეუღლე ინახულე და ეს წერილი მიეცი.
არამც და არამც სხვას არ აჩვენო.
ბერმა თავი დაუკრა, კალთაზე ემთხვია და წინამძღვარმა გზა დაულოცა.
ის იყო, ბერი გამოსვლას აპირებდა, რომ საშინელმა ხმაურმა იღუმენის სავანემდე მიაღწია.
ვიღაც მონასტრის ჭიშკარზე არახუნებდა, კარის გამღებს უხმობდა.
მიაყურადეს.
ხმაური შეწყდა.
სანამ ბერი და წინამძღვარი გაერკვეოდნენ, მოახლოებული ნაბიჯის ხმა გაისმა.
კარზე დააკაკუნეს.
_ ვინა ხარ.
_ გაეხმაურა იღუმენი.
_ მე ვარ, მამაო, ბატონიშვილ ცოტნეს მოძღვარი, მონა ღვთისა ივლიანე.
_ დიდება შენს სახელს, უფალო.
_ პირჯვარი გადაიწერა წინამძღვარმა, _ მომეცი.
_ გაიწოდა აკანკალებული ხელი და ბერმა ბარათი დაუბრუნა.
_ ღვთის ნებაც ის ყოფილა, რაც მე ჩამაგონა ლოცვა-ვედრებამ.
გმადლობ, უფალო, რომ მიხსენ და განმარიდე ყოველთა ცოდვათაგან უმძიმეს ცოდვას.
ცოტნეს მთელი ღამე თვალი არ მოუხუჭავს.
ყურის წამღები ჭექა-ქუხილი მის თავზე მოვლენილ ღვთის რისხვად ესახებოდა, პირჯვარს იწერდა და კანკალებდა.
მერე, წვიმამ რომ გადაიღო, მონასტრის ჭიშკარზე რახუნი მოესმა.
ცოტა ხანი კიდევ გამოხდა და მონასტერში რაღაც უჩვეულო ხმაური ატყდა.
დერეფნებში ჩქარი ნაბიჯით გადი-გამოდიოდნენ, გარბოდნენ.
სენაკის კარზე დააკაკუნეს.
დამკაკუნებელი პასუხს არ დაელოდა, კარი შემოაღო და სენაკში შემოვიდა.
_ წინამძღვარი გიხმობს, _ მიმართა ბერმა ცოტნეს და თვალზე მომდგარი ცრემლი სახელოთი მოიწმინდა.
ცოტნე წამოდგა.
_ მთელი მონასტერი ფეხზე დგას, ნუთუ არ შეგიტყვია.
_ რაო, რა მოხდა.
_ იღუმენი, _ ბერს გული აუჩუყდა და აფშლუკუნდა.
_ ცუდად ხომ არ არის.
_ იკითხა შეშფოთებულმა ცოტნემ.
_ ცუდად.
ძალიან ცუდად.
წმინდა ზიარება მიიღო და ანდერძი ბრძანა.
_ რას ამბობ.
_ ცოტნე აჩქარდა.
ბერი წინ წაუძღვა, აღელვებული ბატონიშვილი წინ უსწრებდა მეგზურს.
_ შენი მოსვლით გახარებულს თურმე მთელი ღამე არ უძინია.
განთიადისას უღონობა უგრძვნია.
ჩვენს ბერებში მკურნალები და წამლის შემმზადებლებიც არიან.
ზედ გადაეგნენ, რა არ იღონეს, მაგრამ ვერაფერს გახდნენ.
ბოლოს, თვითონვე გამოგვიცხადა, უფალმა მომიწოდაო.
ანდერძი დაიბარა, წმინდა ზიარება მიიღო და შენ გიხმო.
ცოტნე მიხვდა, რა სიხარულმაც გაუტეხა ძილი წინამძღვარს.
ალბათ, ძმიშვილის მისვლამ, მისი ვინაობის გამჟღავნებისას ნაცემმა ელდამ წააქცია მოხუცი და ცოტნე რომ აქ არ გამოჩენილიყო, ვინ იცის, კიდევ რამდენ ხანს იცოცხლებდა ბერიკაცი.
ბერმა კარი გაუღო და აფორიაქებულმა ცოტნემ ფრთხილად შედგა ფეხი წინამძღვრის სენაკში.
ლოგინზე თვალმილულული მოხუცი იწვა.
ხელები უღონოდ ეწყო საბანზე და აჩქარებულად სუნთქავდა.
სენაკის კუთხეში ივლიანე მოძღვარი იჯდა თავჩაღუნული და გულხელდაჭდობილი.
მის დანახვაზე ცოტნეს მუხლები მოეკვეთა და ნაბიჯის გადადგმა ვეღარ შეძლო.
მოხუცმა თვალი ოდნავ გაახილა, შემოსულს გაუღიმა.
_ მოხვედი.
მოდი, შვილო, აქ დაჯექ, _ ხელის ოდნავ შენძრევით ანიშნა.
მერე ცალი თვალით ივლიანეს გახედა, ცოტნეს აღმზრდელი მიხვდა, ბიძა-ძმისწული მარტო უნდა დაეტოვებინა.
წამოდგა და კარისკენ წავიდა, ცოტნეს რომ გაუსწორდა, წამით შეყოვნდა და თვალცრემლიანმა შეჰღაღადა: _ რას მერჩოდი, რომ ეგრე გამწირე.
რა პირით უნდა ვჩვენებოდი შენს უბედურ დედ-მამას.
.
_ ბატონიშვილი ღვთის ნებითა და ჩაგონებით მოვიდა მონასტერში, მოძღვარო, მე ეს წვლილად მოგითხრე.
ცოტნეს არც შენგან, არც მშობლებისაგან საყვედური არ ეთქმის, _ მკაცრად თქვა იღუმენმა და ხელით ისევ ძმისწულს ანიშნა, დამჯდარიყო.
_ შემინდე, მამაო.
_ აღმოხდა წამოწითლებულ ივლიანეს, შებრუნდა და სენაკიდან გავიდა.
ცოტნე საწოლთან მივიდა.
_ დაჯექი, _ ისევ შეანძრია ხელი ბერიკაცმა.
ცოტნე სკამზე ჩამოჯდა.
_ მომიწოდა უფალმა, შვილო.
მომიწოდა, მაგრამ საით, ეს არავინ იცის და მე ცოდვილს საიდან მეცოდინება.
.
მე ვკვდები.
შენ ხარ ერთადერთი მემკვიდრე ოდიშის მთავრების, ერისთავთ-ერისთავ დადიანების.
ჩემი უკანასკნელი სიტყვა მაინც შენკენ იქნებოდა მომართული და აი, განგებამ ამ სიტყვის მოსასმენად აქ მოგიყვანა.
დიდი იყო ცოდვა ჩემი უფლისა და ღვთივგვირგვინოსანი ხელმწიფის წინაშე.
იცის ღმერთმა, ქვეყნის ღალატი გულს არ მდებია, მაგრამ უზომო განდიდების წყურვილმა და უზენაესობისაკენ სწრაფვამ ტახტისაგან განმაყენა და სამშობლოსა და მეფის ორგულობის მეთაური გამხადა.
სიხარბემ და უმადურობამ დამაბრმავა, საქართველოს მეფეთ მეფის ურიცხვი წყალობა დამავიწყა და ხმალი იმის წინააღმდეგ ამაღებინა, რის განმტკიცებასა და გაძლიერებასაც მანამდე მთელი ჩემი ძალა და ღონე გადავაგე.
მაშინ ღალატად და უკეთურობად კი არ მიმაჩნდა ჩემი ბრძოლა.
მეგონა, თუ საქართველოს ტახტზე რუს უფლისწულს დავსვამდი, ქვეყნისათვის, ჩვენი სამშობლოსათვის ეს უმჯობესი იქნებოდა, რადგან შინაგანად მჯეროდა, რომ რუსის ზურგს უკან ამოფარებული ქვეყნის მმართველი თუ ვიქნებოდი, უკეთ წარვმართავდი ჩვენი სამეფოს საქმეს.
თავგასულ დიდებულებს ავლაგმავდი, თავნებობის მადას დავუკარგავდი, ძლიერ ლაშქარს საქართველოს საზღვრებს იქით გავუძღვებოდი და ახალ მიწა-წყალს შევმატებდი ჩვენს ქვეყანას.
საკუთარი სინდისის წინაშე მართალი ვიყავი და არა ვტყუოდი.
მაგრამ ვერ ვხვდებოდი, რომ თამარის წინააღმდეგ ბრძოლა საქართველოს ერთობისა და ძლიერების წინააღმდეგ ბრძოლა იყო.
ვერ გამეგო, რომ ტახტისა და ხელმწიფის ორგულობა ღვთისა და ქვეყნის ორგულობაც იყო.
კაცი თურმე ერთხელვე არ უნდა გაიბზაროს.
თავის პირველ რწმენას არ უნდა განუდგეს და ერთი ხელის მოსმით არ უნდა წაშალოს ის, რასაც მთელი ცხოვრების მანძილზე ემსახურებოდა.
გული თუ ერთხელ გაიორგულე, კრძალვა და პატივისცემა მეორის მიმართაც გაკლდება და გეკარგება.
მოხუცი ხელის ფათურით წყლიან ჭიქას მისწვდა, ცხელი ტუჩები გაისველა და მისუსტებული ხმით განაგრძო: _ ჩემი უბედურება ის იყო, ღმერთი ღრმად, ბავშვობიდანვე არ მწამდა და ბაგრატიონების გვარი არ მიყვარდა.
სამაგიეროდ, ჩუმად, ჩემს გულში ძალაუფლების კერპს ვეთაყვანებოდი და ჩემი ქვეყანაც უსაზღვროდ მიყვარდა.
ამ სიყვარულში დავმარცხდი, კერპები დამემსხვრა და უღონოქმნილი იმას შევეფარე, რისი იმედიც არასოდეს არ მქონდა.
ქრისტეს სარწმუნოებაში მაშინ დავიწყე თავშესაფრისა და სულის სიმშვიდის ძებნა, როცა სხვა ამქვეყნიური ყოველი სასოება შემომეცალა და აღარაფერი შემრჩა.
რაკი თავიდან არ ვიყავი მტკიცე მორწმუნე და თითქმის ყველაფერს ეჭვით ვუყურებდი, ვქირდავდი და გულს არ ვუდებდი, მონასტრის მყუდროებაშიც ვერ შევძელი უფალთან მიახლოება.
მარტო მარხულობა და დღედაღამ ლოცვა არ კმარა თურმე.
მთავარი სული ყოფილა.
მე კი ეჭვის ჭიით ერთხელვე შეჭმული სული ვერ იქნა და ვერ განვიწმინდე.
ამ ქვეყნის ცდუნებისაგან ფიქრი ვერ მოვიკვეთე.
ხელისუფლების გემოს გასინჯვა უბედურება ყოფილა.
ვინც ერთხელ გამოცდის იმის გემოს, მერე სიმშვიდეს ვეღარ დაიბრუნებს.
ყელამდე რომ ოქროში ჩასვა, მაინც ბედის უმადური იქნება და ვერ მოისვენებს, ქვეყნის სადავეების ხელახლა ხელში აღების სურვილს ვერასოდეს გულიდან ვეღარ ამოიგდებს.
მეც ამ სენით ვიყავი შეპყრობილი და თუმცა ბევრი ვეცადე, ვერ განვიკურნე.
ლოცვისა და ხორცის გვემის ჟამსაც, მინდოდა თუ არა, სულ იმას ვფიქრობდი, ვის უნდა გაეგრძელებინა ჩვენი გვარიდან ტახტისა და გვირგვინისათვის ბრძოლა.
ჩემი უმცროსი ძმა შერგილი კარგი ვაჟკაცი და მეომარია, მაგრამ ოდიშის ახლანდელ მთავარს საზმრადაც არ მოუვა საქართველოს გვირგვინოსნობაზე ფიქრი.
მას ჩემი შემართება და პატივმოყვარეობა არ აქვს და ამიტომ დიდი წინააღმდეგობის გაუწევლად დაუდვეს ხელთ ჩემმა მტრებმა ერისთავთერისთავობა.
შენღა მრჩებოდი გვარის ერთადერთ იმედად.
ჯერ კიდევ სულ პატარა იყავი, მონასტერში სალოცავად და ჩვენს მოსანახულებლად ამოსულ ჩემს რძალსა და დედაშენს, შერგილის მეუღლეს საიდუმლოდ ვესაუბრებოდი ხოლმე.
სულ იმას ვარიგებდი, ტახტის მემკვიდრის მსგავსად აღეზარდე, დიდი ცოდნა მოეცა შენთვის და თან ის ჩაეგონებინა, რომ ბაგრატიონებს ღვთისგან საუკუნოდ როდი აქვთ ჩაბარებული ტახტი და გვირგვინიც.
აღმზრდელებს შენთვის ის რწმენა უნდა ჩაენერგათ, რომ ბაგრატიონებზე ნაკლები არაფრით იყავი და თუ კარგად გაიწვრთნებოდი, შენც ისეთივე უფლება გექნებოდა საქართველოს ტახტზე თვალი გჭეროდა, როგორც თამარის შთამომავლებს აქვთ.
რადგანაც არც ისე დიდი ხნის წინათ ბაგრატიონებიც ჩვენსავით ერის მთავრები იყვნენ და მხოლოდ მუდმივი მცდელობისა და მოხერხების, დაჟინებული სწრაფვისა და ძალ-ღონის დაუშურველობის შედეგად შეძლეს სრულიად საქართველოს ტახტისა და გვირგვინის მისაკუთრება.
სათნო და გონიერი დედაშენი ჩემს შეგონებას ყურადღებით ისმენდა და თავის მხრივ ცდილობდა შენთვის საქართველოს ტახტზე ოცნება ჩაენერგა.
ამიტომ გიხმობდა დედა უფლისწულობით და სხვებსაც ჩუმად იმას ეუბნებოდა, შენთვის უფლისწული ეწოდებინათ.
ეგრე არ იყო.
_ ეგრე იყო, წინამძღვარო.
_ ჰოდა, აგრე ნაზარდი ყრმისაგან ბერად შედგომის ფიქრს სულ არ მოველოდი.
ამიტომ მეცა ელდა, შენი ვინაობა და მონასტერში დაყუდების გადაწყვეტილება რომ გავიგე.
ალბათ, ივლიანე მოძღვარმა ჩაგაგონა ეგ სათნო განზრახვა.
_ ივლიანე მოძღვარი უბრალოა ჩემ წინაშე, _ ამოიოხრა ცოტნემ.
_ შენი მოსვლით აფორიაქებული წუხელ მთელი ღამე ლოცვად ვიყავი დაცემული.
ბოლოს უფალმა ის ჩამაგონა, შერგილისათვის მისი მემკვიდრის გადაწყვეტილება შემეტყობინებინა და შენი მშობლები მონასტერში მეხმო.
წერილი რომ დავწერე და ვგზავნიდი, იმის შეგნება მზარავდა, რომ უფლის საწინააღმდეგოდ ვმოქმედებდი, ღვთის გზაზე შემდგარ ყრმასაც ვღუპავდი და ჩემს სულსაც სამუდამო ჯოჯოხეთს ვუმზადებდი.
ამ განსაცდელში ჩავარდნილს შენი მძებნელი ივლიანე მომადგა კარს და შვებით ამოვისუნთქე.
მივხვდი, უფლისათვის სათნო შენი მონასტრიდან გაბრუნება იყო და არა აქ დარჩენა.
შენი აღმზრდელის მოსვლით განგება უდიდესი ცოდვისაგან მათავისუფლებდა.
ცოტნეს წამწამს კურცხალი მოსწყდა და ლოყაზე ჩამოუგორდა.
_ ნუ ტირი, ბატონიშვილო.
ბოლომდე მათქმევინე.
ყველაზე დიდი სამსახური უფლის მიმართ სამშობლოს სამსახურია.
საქართველოს მეფეს ახლა ქვეყნის შიგნით და გარეთ მესიის მახვილს უწოდებენ.
ამიტომ მისი სამსახური მარტო საქართველოს სამსახური კი არა, უფლის სამსახურიცაა, რადგან ქართველები ხმალს მარტო სახელმწიფოს საზღვრების გაფართოებისათვის როდი იქნევენ.
საქართველოს საზღვრების გაფართოება დღეს ქრისტეს სარწმუნოების გავრცელებასაც გულისხმობს.
ვინც ამისთვის სისხლსა ღვრის, ის ქრისტეს რჯულისათვისაც ღვრის სისხლს და მხოლოდ ამქვეყნიურ ბედნიერებას კი არა, საუკუნო ცხოვრებასაც იმკვიდრებს.
წმინდა ბალავარისა და იოდასაფის თავგადასავალი ალბათ მოეხსენება ბატონიშვილს.
_ ვიცი, წინამძღვარო.
_ იოდასაფის დროს ქრისტეს რჯულს მხოლოდ რჩეულნი აღიარებდნენ და ისინიც ფარულად, რადგან ჭეშმარიტი სარწმუნოების მქადაგებლები ხელისუფალთაგან იდევნებოდნენ.
იმ დროს საჭირო იყო მეფეთა და უფლისწულთაგან მაგალითის ჩვენება, ამქვეყნიური დიდების უარყოფა, ტახტსა და უზრუნველ ცხოვრებაზე ხელის აღება.
იოდასაფისა და მის მსგავსთა მაგალითმა ქრისტეს ჭეშმარიტ სარწმუნოებაზე ურიცხვი წარმართი და ურჯულო მოაქცია.
ახლა, როცა მთელი საქართველო ქრისტეს რჯულის მსახურია, ვის უნდა მისცე მაგალითი სასახლიდან გაქცევითა და მონასტერში დაყუდებით.
.
ანდა კიდეც რომ აჰყვნენ შენს მაგალითს და ყველამ მონასტერს მიაშუროს, ვინღა დარჩება ქრისტეს სარწმუნოების დამცველად.
საქართველო დაუძლურდება და როგორც კი დასუსტებულს ნახავენ, ცეცხლითა და მახვილით შემოესევიან ქრისტეს სარწმუნოების მტრები ჩვენს ქვეყანას, ქართველობას მარტო სოფლებსა და ქალაქებში კი არა, მონასტრებშიაც გაჟლეტენ და ვინც ცოცხალი გადარჩება, ძალით უწმინდური მაჰმადის სარწმუნოებაზე მოაქცევენ.
წინამძღვარი დაიღალა, ცოტა შეისვენა, წყლით პირი გაისველა და განაგრძო: _ შენ ჯერ კიდევ ყმაწვილი ხარ, შვილო.
დაფიქრებული განსჯა და ქვეყნისათვის უკეთესის გამორჩევა ჯერ არ შეგიძლია.
ამიტომ სხვებს, შენზე უფრო გონიერებსა და შენთვის კეთილისმნდომლებს უნდა მიუპყრო ყური.
ნაბიჯი კარგად აწონ-დაწონე და ისე გადადგი.
წრფელი გულით უფლის სამსახური მონასტრის გარეთაც შეიძლება.
შენ დიდგვარიანი აზნაური ხარ.
თუ შენს ღონესა და გავლენას გონივრულად გამოიყენებ, მეფის კარზე სამსახურით გაცილებით მეტ სარგებელს მოუტან ქრისტიანობას, ვიდრე მონასტრის ბნელ საკანში ჩაკეტვითა და ერისაგან განდგომით.
იცოდე, საქართველოს ახლა შენი ხმალი და სახელმწიფო ნიჭი მარტომყოფის ვედრებაზე მეტად სჭირია, რადგან ჩვენი სამშობლო კუნძულივით არის გარშემორტყმული საისლამოს ზღვით და მხოლოდ ქართველი ვაჟკაცების სიმტკიცის გალავანი აკავებს იმ ზღვის მოწოლას.
როგორც კი ეს სიმტკიცე შესუსტდება და შეირყევა, სამაჰმადიანოს ზღვა ისევ აბობოქრდება, კუნძულზე გადმოივლის და საქრისტიანოს მიუდგომელ ბურჯს, საქართველოს მთლიანად წალეკავს თავის სასახლეებიან-მონასტრებიანად.
წინამძღვარმა ხელის ცახცახით აიღო ჭიქა და წყალი მოსვა.
_ კარგად დაუფიქრდი ჩემს ნათქვამს, შვილო, რადგან სიკვდილის წინ გულწრფელობისა და ჩვენი ხალხის სიყვარულის მეტი არა მალაპარაკებს რა, ცოტა დაფიქრდი და დაიცადე.
ჭკუაში რომ ჩავარდები, მაშინ ეგებ სხვაგვარად გადაჭრა.
აჩქარება ყოველთვის მავნეა და ზიანის მომტანი.
მე თვითონ ჩემი მწარე გამოცდილებით ვიცი ეს.
ცხოვრებაში დგება ხოლმე გადამწყვეტი, საბედისწერო წამი.
იმწამს მიღებულ გადაწყვეტილებაზე ხშირად არა მარტო ერთი კაცის ბედია დამოკიდებული, არამედ მთელი ერის ღირსება და მომავალიც.
დიდბუნებოვან ადამიანებს იმ საბედისწერო წამს შინაგანი ხმა თუ ზეგარდმო შთაგონება ერთადერთ სწორ გადაწყვეტილებას მიაღებინებს ხოლმე და მათი ეს ნაბიჯი შემდგომ თაობებს საამაყოდ და თავის მოსაწონებლად რჩება.
პიროვნებისა და მთელი ერისათვის ამგვარი საბედისწერო წამი მხოლოდ რჩეულთა ცხოვრებაში დგება.
ყველაფრით გეტყობა, ღვთისაგან რჩეული ხარ, შვილო ჩემო, ამიტომ კარგად დაიხსომე, იმ წამისათვის ერთადერთი სწორი პასუხის გაცემა, მეტწილად, პირად მსხვერპლს, თავგანწირვას მოითხოვს.
ჩემს ცხოვრებაში იყო ასეთი წამები, მაგრამ დიდების წყურვილმა და პატიმოყვარეობამ თავი ვერ გამამეტებინა და სამშობლოსათვის მსხვერპლად სიცოცხლე ვერ მივიტანე.
მსხვერპლის გაუღებლად კი საშვილიშვილო საქმე არასოდეს გაკეთებულა და უკვდავის სახელი არავის დაუმკვიდრებია, _ მოხუცმა ღრმად ამოიოხრა, _ ღმერთმა ქნას, რაც მე ვერ შევძელი, შენ შეგაძლებინოს, ერის ცხოვრების საბედისწერო წამს სწორი გადაწყვეტილება მიგაღებინოს უფალმა და შენს მიერ გადადგმული ნაბიჯი ღვთისა და ერისათვის მოსაწონი და საქებარი ყოფილიყოს.
კირიონ წინამძღვარი დიდი პატივით დაასაფლავეს.
საქართველოს ყველა კუთხიდან მოდიოდნენ ვაზირყოფილის დასატირებლად.
თბილისიდან თვითონ მეფეთ მეფე თამარმა სამძიმრის წერილი გამოუგზავნა ოდიშის მთავარს, ტახტისა და სამშობლოს წინაშე ვარდანის ძველ დამსახურებას მადლობით მოიხსენიებდა გვირგვინოსანი და თავის მხრივ უფალს შესთხოვდა, შეენდო გარდაცვლილისათვის ცდუნებანი და შეცოდებანი.
ცოტნეს დედ-მამის ხვეწნა არ დასჭირვებია, ისე, უსიტყვოდ გაჰყვა მშობლებს.
წინამძღვრის გულახდილმა საუბარმა ღრმად დააფიქრა ყმაწვილი.
მართლაც, რა აზრი უნდა ჰქონოდა მთავრის ერთადერთი მემკვიდრის ბერად შედგომას, როცა საქართველოს მეომარი უფრო სჭირდებოდა, ვიდრე ქრისტეს სარწმუნოების მქადაგებელი.
თუ საქართველო ისლამის ურიცხვ აღმსარებელთა წინააღმდეგ სამკვდრო-სასიცოცხლო ომში დამარცხდებოდა, მაშინ მისი ეკლესია-მონასტრებიც ცეცხლითა და მახვილით შეიმუსრებოდა და ძალით თუ ნებით ქართველი ხალხიც ბილწი მაჰმადის რჯულზე მოიქცეოდა.
ჭეშმარიტი სარწმუნოება იმდენად განმტკიცებული იყო საქართველოში, რომ მისი პირველი გამავრცელებლების მსგავსად, საკუთარი მაგალითით, ძალაუფლებასა და სიმდიდრეზე ხელის აღებით ქრისტეს რჯულს ახალ მიმდევრებს ვეღარ შესძენდა.
ქრისტესათვის სათნო თურმე ის იქნებოდა, თუ ცოტნე მის მხედრობას შეუერთდებოდა და ხმლის ძალით საქართველოსა და საქრისტიანოს საზღვრების შორს წაწევისათვის იბრძოლებდა.
ქრისტეს საფლავის გამოხსნისათვის თავდადებულ ჯვაროსნებს დასავლეთის ეკლესია ცოდვათაგან ათავისუფლებდა თურმე და მათგან ყველაზე გამოჩენილები წმინდანებადაც კი შეურაცხავს პეტრეს საყდარს.
როგორც წმინდანობის გზაზე დამდგარმა ბიძამ დაარწმუნა, ქრისტეს სამსახურის უმთავრესი ასპარეზი ახლა წარმართთა და მაჰმადის აღმსარებელთა წინააღმდეგ ბრძოლა ყოფილა და ამ ასპარეზიდან გაქცევა მარტო სამშობლოს ღალატს კი არა, ქრისტეს რჯულისაგან განდგომის სწორი იქნებოდა.
თუკი ხმლით შეიძლება ჭეშმარიტი სარწმუნოების სამსახური და საკუთარი ცოდვების შემსუბუქება, ჭაბუკობაში ფეხშედგმულ მთავრის მემკვიდრეს რატომ სხვებივით ხმლისკენ არ უნდა მიუწევდეს გული.
.
ცოტნეს უბედური მშობლებიც ხომ თავიანთი სიცოცხლის ერთადერთ გამართლებად სამთავროსა და ერის მეთაურად ბატონიშვილის აღზრდას სახავენ.
უფლისათვის სათნო ის ყოფილა, რაც შეიძლება მალე ჩადგეს ცოტნე თამარის უძლეველ ლაშქარში და იქ უდროოდ გამოკლებული მამის ადგილი ღირსეულად დაიჭიროს.
სპეტაკი, უბიწო ცხოვრებით, ქრისტეს ჯვრისა და სამშობლოს ერთგული სამსახურით იქნება უკეთესი მაგალითიც უჩვენოს ცოტნემ თანამემამულეებს, იქნებ სწორედ ხმლისა და გონების ძალით უფრო ადრე გამოსთხოვოს უფალს უნებურ ცოდვათათვის შენდობა.
ხოლო თუ ღვთის ნება და სურვილი ცოტნეს მონასტერში დაყუდება იქნება, უფალი კვლავაც მოუწოდებს იმ ცივი სენაკებისაკენ, სადაც ამჯერად მისი დარჩენა არ ინდომა.
ბერად შედგომას, მონასტერში ჩაკეტვას, კირიონ წინამძღვრის თქმისა არ იყოს, ყოველთვის მოასწრებს ცოტნე, მანამ კი ჯვაროსნობა უნდა მიიღოს და ქრისტეს საფლავის გამოხსნისათვის იბრძოლოს.
ამ გადაწყვეტილებას მარტო საკუთარი ფიქრი კი არ ჩააგონებდა.
ივლიანე მოძღვარი მსოფლიო ისტორიის უამრავი მაგალითით უნერგავდა იმის რწმენას, რომ საუკუნო სასუფეველი სხვადასხვა ქვეყნის მეფეებსა და მთავრებს სწორედ ბრძოლის ველზე წარმართებთან და ურჯულოებთან ომში დაუმკვიდრებიათ.
ივლიანე აღტაცებით ჰყვებოდა თამარის დიდი პაპის და მისი მემკვიდრეების ჯვაროსნობის ამბავს: _ ის, რაც დასავლეთის ჯვაროსნებმა ვერ შეძლეს, ქართველებმა უნდა აღასრულონ.
ზურგიდან უნდა დავარტყათ ფრანგებთან პირისპირ ომით გართულ მუსლიმანებს, იერუსალიმში სხვაზე ადრე ქართველთა ლაშქარი უნდა შეიჭრას და ურჯულოთაგან სამუდამოდ უნდა გავათავისუფლოთ წმინდა მიწა-წყალი, მეფეთ მეფე თამარი დიდი ხანია ფიქრობს ამ შორეულ და სახელოვან ლაშქრობაზე.
მას შემდეგ, რაც ბიზანტიის ძლიერება დაემხო, აღმოსავლეთში საქართველოს მეტი სხვა ძალა აღარ არის.
საქართველოს ლაშქარმა უნდა გამოიხსნას ქრისტეს საფლავი და იერუსალიმში ჩვენს სამეფოს შემოუერთოს.
ეს არის უდიდესი ვალი უფლისა ჩვენის ქრისტეს წინაშე.
ამ ვალის აღსრულებაში ყველა ქართველმა უნდა დაიდოს წილი და ამით დაიმკვიდროს ორივე ქვეყნის დიდება და საუკუნო ცხოვრება.
ივლიანეს ქადაგებას აღფრთოვანებული უსმენდა ბატონიშვილი.
იგი მოუთმენლად ელოდა თამარის ჯვაროსნების გალაშქრებას იერუსალიმისკენ.
ეკითხებოდა მოძღვარს, რა გზით და როგორ უნდა დაძრულიყო ქართველობა, ზღვით სად უნდა ეცურათ და ხმელეთზე სად უნდა გაევლოთ, რომელი სულთნის ჯარი სად უნდა გაენადგურებინათ და რა მიწა-წყალი უნდა შემოემატებინათ საქართველოს სამეფოსათვის.
დასავლეთიდან ჩამოსულმა მისიონერებმა ახალი ფრთები შეასხეს ივლიანე მოძღვრის შეგონებას: _ ახალი, არნახული ჯვაროსნობა იწყება, ბატონიშვილო, დასავლელ ქრისტეს მხედრებს იმიტომ არ მისცა თურმე ძლევა ამდენ ხანს უფალმა, რომ თავად ჯვაროსნები იყვნენ ღვთის წინაშე შემცოდენი.
ახლა შენი ტოლი ყრმები ირაზმებიან თურმე ურჯულოებთან საომრად.
უცოდველ ყრმებს თავად გაუძღვება მაცხოვარი სარკინოზთა წინააღმდეგ ბრძოლაში, მათი სიწმინდითა და უმანკოებით დაამხობს მაჰმადის მხედრობის მძლავრობას: საფრანგეთში თორმეტი წლის ყმაწვილი გამოჩენილა _ მწყემსი ვინმე, ეტიენად წოდებული.
ამ მწყემსს ძილში გამოსცხადებია უფალი, ქრისტეს საფლავის გამოხსნის ჭეშმარიტი გზა უჩვენებია და თავისი ხელით დაწერილი წიგნი მიუცია.
ახლა თურმე ის ყრმა სოფელ-სოფელ დადის, ქრისტეს წერილს აკითხებს დიდსა და პატარას, სასწაულებს ახდენს და თავის ტოლ ყმაწვილებს ჯვაროსნული ლაშრობისათვის იწვევს.
_ მერე ბევრი შესდგომია წმინდა მწყემსის გზას.
_ იკითხა სმენად ქცეულმა ცოტნემ.
_ ბევრი.
ძალიან ბევრი.
ქვეყნის ყველა მხრიდან დაძრულან დროშებითა და ჯვრებით შენი ტოლი ყრმები ნორჩი წინასწარმეტყველის ლაშქარში შესასვლელად.
ახლა ეტიენს თურმე შენსავით უმანკო ყრმების დიდძალი მხედრობა ჰყავს, ხმალსა და მშვილდოსნობაში წვრთნის და სულ მალე შორეული პალესტინისკენ წაუძღვება.
_ ხმელეთით წამოიყვანს წმინდა ეტიენი თავის ლაშქარს თუ ზღვა-ზღვა ცურვით წამოუძღვება.
_ საფრანგეთიდან ზღვით უფრო ახლოა პალესტინა.
თვითონ ქრისტეს აღუთქვამს წმინდა ეტიენისათვის, რომ მისი მხედრობის წინაშე ზღვა გაიპობა და გზას მისცემს ნორჩი ჯვაროსნების ლაშქარს ისე, როგორც მოსეს წინაშე გაიპო ზღვა და ხმელეთი უჩინა ეგვიპტიდან გამოსულ ისრაელობას.
_ ჩვენ არ წაგვიყვანს, ქართველ ყრმებს, ფრანგი წმინდანი იერუსალიმის გამოსახსნელად.
_ არა, ვერ წაგიყვანთ.
აქედან საფრანგეთი შორს არის, თქვენ იქ ვერ ჩახვალთ და მათ ვერ შეუერთდებით, მაგრამ თუ მეფე თამარს უფალი კვლავაც ხელს მოუმართავს და ქართველთა ლაშქარი მზად იქნება სარკინოზებთან საომრად, აღმოსავლეთიდან, ერაყის გავლით შევძლებთ ჩვენ მტრის ზურგში მოულოდნელ გამოჩენას და ღვთის შეწევნით პირველნი შევალთ ქრისტეს სატახტოში.
წმინდა ადგილებს რომ ურჯულოთაგან გავათავისუფლებთ, ქალაქის კარს ფართოდ გავაღებთ და გორგასლიან-დავითიანი დროშებით შევეგებებით მაცხოვრის გამოსახსნელად დასავლეთიდან მოსულ წმინდა ეტიენის მხედრობას.
_ ნეტავ მართლა ეგრე იქნებოდეს.
_ ოხვრა აღმოხდა ცოტნეს.
_ იქნება, უსათუოდ იქნება.
_ ირწმუნებოდა ოცნებით ფრთაშესხმული ივლიანე, _ ოღონდ თქვენ არ უნდა ისხდეთ გულხელდაკრეფილები _ საქართველოს ახალგაზრდები, უფლისწულები და მთავართა შვილები.
თქვენც უნდა დაიდოთ წილი ამ საღვთო ომში.
_ ჩვენ როგორ, თუკი ეტიენთან შეერთება შეუძლებელია.
_ ერთიმეორე უნდა განაზრახოთ, თქვენი მამები ჯვაროსნობისათვის აღძრათ, უფლისწულები _ ლაშა და რუსუდანი უნდა მიიმხროთ და ხელმწიფეს იერუსალიმზე ლაშქრობის დაჩქარება გადააწყვეტინოთ.
_ თამარი შორს არის და მიუწვდომელია.
უფლისწულებიც შორს არიან, _ სინანულით თქვა ცოტნემ.
_ მალე ახლო იქნებიან.
მთავრის სურვილია მეფის კარზე წარგგზავნოს, ბატონიშვილო, ამას წინათ მითხრა, დიდმა თამარმა მოუწოდა ჩემს ძეს, თბილისს იბარებს სამეფო კარზე თავის ნათლულსო.
_ ნუთუ მართალია.
ჩემთვის არაფერი უბრძანებია.
_ მართალია, მალე თვითონ მთავარი გეტყვის.
თამარის კარზე დიდ პატივში იქნები და შენ იცი, როგორ გამოგვაჩენ შენს მშობლებსა და აღმზრდელებს.
ივლიანე მოძღვრის საუბრებმა ცოტნეს ოცნებად უქციეს თბილისს მალე წასვლა, ახალგაზრდა ქართველ ჯვაროსანთა შეკრებაში წილის დადება და ტახტის მემკვიდრის _ ლაშა გიორგის მეთაურობით პალესტინაზე გალაშქრება ცოტნეს სიზმრად ეჩვენებოდა ერაყის უდაბნოებზე მიმავალი ქართველ ყრმათა ლაშქარი, ბაღდადისა და იერუსალიმის აღება და ქართული დროშებით ფრანგი ეტიენის მხედრობის შეგებება ქრისტეს ქალაქის კართან.
იგი ხშირად ცხადად წარმოიდგენდა ხოლმე ფრანგთა გაკვირვებას იმის გამო, რომ მათთვის აღთქმული გამოხსნა ქრისტეს საფლავისა, მათზე ადრე უფალმა ქართველებს არგუნა.
ეტიენი ალბათ ცხენიდან ჩამოხდება, დაიქვეითებს და ქართველ ყრმათა წინაშე მუხლს მოიყრის, რადგან იერუსალმის გამოხსნა მხოლოდ უფლის შეწევნით არის შესაძლებელი და თავის საფლავის გამათავისუფლებლებსაც თავად ქრისტე ირჩევს.
ცოტნე მადლობელი იყო განგებისა, მონასტრიდან გამობრუნებულ ოდიშის მთავრის მემკვიდრეს იმაზე მეტი რა სამსახური უნდა გაეწია უფლისათვის, ვიდრე მაცხოვრის საფლავის გამოხსნაში მონაწილეობა იქნება და რაკი ღვთის ნებამ ცოტნე ამ გზაზე დააყენა, იგი მოუთმენლად ელოდა საქრისტიანოს უმაღლესი ოცნების განხორციელებას, წმინდა მიწა-წყლის გათავისუფლებას და ამ საღვთო ომში სხვა ქართველ ტოლებთან ერთად თავის გამოჩენას.
დიდხანს ამზადებდნენ ცოტნეს თბილისს გასამგზავრებლად, რამდენიმე ხელი უფლისწულის საკადრისი ტანსაცმელი შეუკერეს, სატახტოსაკენ გამყოლი ამალაც საგანგებოდ შემოსეს და გამოაწყვეს, ცხენებსაც აღკაზმულობა განუახლეს.
ოდიშის მთავარს სჯეროდა, მისი მემკვიდრე ბუნებრივი სათნოებითა და სწავლა-გაწვრთნილობით კარისა და მეფის ყურადღებას მიიპყრობდა.
ცოტნე თვალტანადი, მომხიბლავი ყმაწვილი იყო და თუ იგი მეფის კარზე შესაფერისი ბრწყინვალებით გამოცხადდებოდა, ხელმწიფესა და უფლისწულებს თავს მოაწონებდა.
ამ სამზადისში რომ იყვნენ, მთავარი საგვარეულო ტაძრის მშენებლობა, მორთვა და მოწყობაც დამთავრდა.
ტაძრის საკურთხებლად მწიგნობართუხუცესი ჭყონდიდელი უნდა ჩამოსულიყო და მთელი ოდიში ფეხზე იდგა.
ტაძრის ეზოსა და მისასვლელ გზებს წმენდდნენ და ალამაზებდნენ, ტაძრის კურთხევის, ნადიმის თადარიგს იჭერდნენ, საკლავსა და ფრინველს არჩევდნენ.
ყველაფერი ნავარაუდევი იყო, ნაანგარიშევი და აწონილ-დაწონილი.
მხოლოდ მახარებელ ქობალიას ვერ დაესრულებინა ტაძრის ერთი კუთხის მოხატვა.
აჩქარებდნენ და თავადაც ჩქარობდა.
ღამეც ტაძარში რჩებოდა, მუშაობას დილაადრიან იწყებდა და ზოგჯერ ბინდი რომ მიუსწრებდა, ხატვას სანთლების შუქზე აგრძელებდა.
სწყინდა, დროს რომ უკვეცავდნენ.
ერთი პირობა მთავარს წინააღმდეგობაც შეჰბედა, მაგრამ რას გახდებოდა.
ჭყონდიდელი აფხაზეთს ეშურებოდა იქაური საქმეების გასარიგებლად და რაკი თავად ინება ოდიშის ახალი ტაძრის საკურთხებლად შეჩერება, გადადებას ვინ შეჰკადრებდა.
ესოდენ საპატიო სტუმრის საამებლად, რომ დასჭირვებოდა, მთავარი ახალი ტაძრის აგებასაც კი დაიწყებდა, თორემ სამეფოს პირველი ვაზირისაგან აშენებულისა და დამთავრებულის კურთხევას როგორ დააყოვნებდა.
მუშაობით დაღლილი ქობალია სასმელს ეძალებოდა, შეზარხოშებული ღიღინებდა და ხატვას რომ წყვეტდა, ზოგჯერ ხარაჩოდან ბარბაცით ჩამოდიოდა.
წერისაგან ატანილს ჰგავდა იმ დღეებში მახარებელი.
ჯვარცმულის კუბოში ჩასვენებას ხატავდა და ყველას იმას ეუბნებოდა, ჩემი წამების დასასრულსა და საფლავში ჩასვლას ვხატავო.
ღვინით გამხიარულებული ოსტატის გაღაჟღაჟებულ სახეს რომ ხედავდნენ და წამების კვალს ვერ ატყობდნენ, მხატვრის წინასწარმეტყველებისა არავის სჯეროდა.
მაგრამ წინასწარმეტყველება ასრულდა.
მთავრის ოჯახი და ამალა ტაძარს უახლოვდებოდა.
ცოტნემ შორიდანვე შენიშნა: საყდრის ეზოსკენ ხალხი გარბოდა, დიდი და პატარა ტაძრის კარს აწყდებოდა.
_ რაღაც ამბავია, შერგილ ბატონო, ეკლესიას უამრავი ხალხი მოსდგომია, _ თქვა შეფიქრიანებულმა ნათელამ და ცხენი წამით შეაყოვნა.
_ ალბათ, მახარებელი მორჩებოდა მუშაობას, კარს გააღებდნენ და მნახველები თუ იჩქარიან ტაძრის დასათვალიერებლად, _ მშვიდად თქვა უსინათლო მთავარმა.
ხალხი კი ისევ გარბოდა ტაძრისკენ.
_ მოკვდა.
_ კითხულობდა ვიღაც მარაქას ჩამორჩენილი და სულმოუთქმელად მისდევდა წინ გასწრებულებს.
_ არა, არ მომკვდარა, მაგრამ აღარც სასიცოცხლო პირი აქვს, _ პასუხობდა ვიღაც ეკლესიის ეზოდან.
ერთნი ტაძარში შერბოდნენ, მეორენი უკან გამოდიოდნენ, ვიღაცას უხმობდნენ, ვიღაცას ეძებდნენ და იყო ერთი წრიალი და გნიასი.
ბატონებმა დაიქვეითეს.
_ რა ამბავია.
_ ჰკითხა ნათელამ შემოგებებულთ.
_ მხატვარი გადმოვარდნილა ხარაჩოდან, _ მოახსენეს შეწუხებულებმა.
_ რას ამბობ.
ღმერთო კი მომკალი, _ შეიცხადა ნათელამ და ტაძრისაკენ გაქანდა.
_ როგორ არის.
ხომ არაფერი დაშავებია.
_ იკითხა შეშფოთებულმა შერგილმა და ისიც ტაძრისკენ გაეშურა.
_ სულს ღაფავს, ბატონო, _ სლუკუნით ამოთქვა ადევნებულმა მსახურმა.
_ ხუცესს თუ დაუძახეთ, ეზიარა.
_ იკითხა დაწინაურებულმა ნათელამ.
_ ხუცესი აქ იყო, მაშინვე თავს დაადგა, მაგრამ არც აღსარება თქვა და არც ზიარება მიიღო.
გზა მისცეს და ბატონები ტაძარში შევიდნენ.
კედელთან მისვენებული მახარებელ-მაკარიოსი იმ ლეიბზე იყო გართხმული, რომელზედაც გულაღმა იწვა ხოლმე, როცა ტაძრის ჭერსა და გუმბათს ხატავდა.
მთავრისა და მისი სახლობისაკენ დამნაშავესავით გამოიხედა.
_ სრულ ვყავ, მთავარო, შენი ვალი არ მიმყვება, _ ამოიკვენესა მხატვარმა.
_ რა დროს ვალზე ლაპარაკია, ოსტატო.
როგორ ხარ.
_ ასე თქვენი მტერი იყოს.
_ ამოიოხრა მახარებელმა, ხელის ჩაქნევა უნდოდა, ღონე არ ეყო და თითები ძლივსღა შეარხია.
_ არ შეშინდე, კარგად გახდები, _ გაამხნევა შერგილმა, _ მკურნალს თუ უხმეთ.
_ მიუბრუნდა იქ მყოფთ.
_ აქა ვარ, მთავარო, _ გამოეხმაურა წვეროსანი მოხუცი და ბატონებთან თავდახრით წარდგა.
ბატონების რიდით გარეშენი ტაძრიდან გაიკრიფნენ.
მკურნალი მთავარს ჩურჩულით რაღაცას ეუბნებოდა.
იმ ჩურჩულიდან კანტიკუნტად ესმოდა ცოტნეს: წამალს რაღა შეუძლია.
შიგანი ჩაქცეული აქვს .
შეძრწუნებულმა ცოტნემ ნაბიჯი წინ წადგა, წრე გაარღვია და სულთმობრძავის პირისპირ დადგა.
_ აფსუს რა ხელოვანი იყო.
სმამ დაღუპა, უბედური.
_ ბოლოს მაინც ძალიან დაეძალა.
_ ამ სიმაღლიდან მთვრალი კი არა, ფხიზელი ვერ ჩამოვა კაცი და გადმოვარდებოდა, აბა რა იქნებოდა.
მახარებელმა თვალი გაახილა.
ცოტნეს დანახვაზე ჩამქრალი სახე გაუნათდა: _ შენც მობრძანდი, ბატონიშვილო, ჩემი სიკვდილის სანახავად.
ძნელი ყოფილა სიკვდილი, როცა ღმერთი არ გწამს, _ ეტყობოდა, მხატვარი უკანასკნელ ძალ-ღონეს იკრებდა, ცდილობდა, სათქმელის თქმა როგორმე მოესწრო, _ ასე მგონია, სადღაც ბნელი უფსკრულისაკენ უნდა გავქანდე, საშინელი სისწრაფით მივქრი და უკან არაფერი მრჩება.
ცხოვრების საუკეთესო წლები უცხოობაში, სხვათა სამსახურში გავატარე.
სამშობლოში მაშინ მოვბრუნდი, როცა სხვას უკვე დიდად აღარად ვუღირდი.
სხვათა ზღვას ჩემ მიერ შემატებული წვეთი არ დაეტყო, ჩემს ქვეყანასაც დიდი ვეღარაფერი შევძინე და ამიტომ სახელიც არ მრჩება.
სხვა ხალხს თან რომ გადაჰყვე, მაინც თავისი ურჩევნია შენსას და ისევე მალე დაგივიწყებს, როგორც მალე მიგიკედლა და გამოგიყენა.
რაც მე სირიასა და საბერძნეთში ტაძრები და სასახლეები მოვხატე, ვინ მოთვლის.
ფულს ბლომად მიხდიდნენ და პატივსაც მცემდნენ, მაგრამ სახელი ვერსად დავიმკვიდრე და სიყვარულითაც ვერსად შემიყვარეს, რადგან მათი სისხლ-ხორცი არ ვიყავი.
კაცმა თუ თავისი სიცოცხლე და შემოქმედება სამშობლოს არ ანაცვალა და მოახმარა, სხვაგან მსხვერპლი არსად დაუფასდება.
მე უბედურმა გვიან გავიგე ცხოვრების ეს კანონი, სამშობლოს გვიან დავუბრუნდი და აქ უკვე ვეღარავის გამოვადექი.
რაც უცხოობაში მიშრომია და მიოცნებია, ჩემთვისაც დაკარგულია და ჩემი ქვეყნისთვისაც.
აქ რომ ერთი სანთლის ანთება მაინც მომესწრო, ჩემი ხალხი იმასაც არ დამიკარგავდა და ჩემს სახელს შთამომავლობას შეუნახავდა, მაგრამ ახლა სინანული გვიან არის.
ადამიანის უკვდავება სამშობლოს სიყვარულში, მისთვის თავდადებაშია თურმე.
დანარჩენი სხვა, ამაოებათა ამაოება ყოფილა მხოლოდ.
მახარებელმა თვალი მოხუჭა, ნელ-ნელა დაცხრა, ხმა მიუსუსტდა და აღგზნებაც გაუნელდა.
ეტყობოდა, ტკივილმა უმატა, სახე ეღმიჭებოდა და სუნთქვა გაუხშირდა.
ისევ მალე გაახილა თვალი.
თითქოს ცოტნეს რაღაცას ანიშნებსო, ხელის უღონო მოძრაობით თითი კედლისკენ გაიშვირა.
ცოტნე მიხვდა, იმ კედელზე უთითებდა, სადაც ეშმაკურად მზირალი ქვეყნის შემოქმედი უფალი ჰყავდა გამოხატული.
_ მორჩა ჩემს წამებას.
ხომ ხედავ, რა არხეინად იღიმება, თითქო თვითონ არაფერ შუაში იყოს.
უსამართლოა და მეც უსამართლოდ მომექცა, მის მიერვე ჩაგონებული ცოდვები არ მაპატია, სულის სიმშვიდე არ მაღირსა.
ცოტნეს გარდა, იქ მყოფებმა ნათქვამის აზრი ვერ გაიგეს, ერთიმეორეს გაკვირვებულებმა გადახედეს.
_ ღმერთი ის არის, მართალი და მოწყალე, ყოვლის შემნდობი და მომტევებელია, იმას მიბაძე, ბატონიშვილო, და მისი სათნოება გაიხადე სამაგალითოდ.
_ ამოილუღლუღა ქობალიამ და თითი გუმბათისკენ ოდნავ შემართა.
ცოტნემ მაღლა აიხედა, _ მაცხოვარი კეთილი, სათნო თვალებით უყურებდა იქ მყოფთ და თითოეულ მათგანს გამოურჩევლად უგზავნიდა სულის სიმშვიდეს, ნუგეშსა და შენდობას.
_ ამაოება ამაოებათა და ყოველივე ამაო.
_ ნაწყვეტ-ნაწყვეტ ამოიჩურჩულა მხატვარმა, სახე მწარე ტკივილისაგან დაეღრიჯა, ერთი გაიზმორა და სული დალია.
რაც მახსოვრობა ჰქონდა ცოტნეს, თავისი დიდი ნათლიის სახელი ესმოდა.
მთავრის სასახლეში, ყველგან, საქართველოს ხელმწიფის სურათებს უცქერდა _ კედელზე დაწერილს თუ ქსოვილზე ამოქარგულს, თიხაზე მოხატულს თუ ლითონზე ამოტვიფრულს.
თვითონ ცოტნეს დედის ბეჭდის თვალზე დედოფლის ულამაზესი თავი იყო გამოკვეთილი, ხოლო მამის ქამარ-ხანჯალზე ზარნიშით თამარის ქება ეწერა.
მხვნელ-მთესველნი, ცხენოსანნი თუ მენავენი თამარის დიდებას მღეროდნენ, მეჩანგენი და მეებნენი უმშვენიერესი თამარის შესამკობელს გალობდნენ.
ერთი სიტყვით, ცოტნე თვალის ახელისა და ყურის განხმის დღიდან თამარის სახეს ხედავდა, მისი ხოტბა ესმოდა.
ამიტომ მის წარმოდგენაში თამარი ყოველივე უმშვენიერესისა და უსათნოესის, უბრძენესისა და უკეთილშობილესის განსახიერება იყო.
და მაინც, როცა ფეხი სამეფო დარბაზის ზღურბლზე გადადგა და ტახტზე მჯდომარე გვირგვინოსანი დედოფალი დაინახა, თვალთ დაუბნელდა.
ესოდენ უნაკლო სილამაზე და უჩრდილო ბრწყინვალება რაღაც არაამქვეყნიურად, ზეადამიანურად ეჩვენა.
მთავრის მეუღლეს ხელჩაკიდებული მიჰყავდა შვილი.
ცოტნეს ფეხი ეშლებოდა.
ეგონა, ყველა მას მისჩერებოდა, აქეთ-იქით გახედვას ვერ ბედავდა და თავჩაღუნული მიაბიჯებდა.
ტახტს რომ მიუახლოვდნენ, ნათელა მუხლზე დავარდა, ცოტნესაც დასწია და თავის გვერდით ჩააჩოქა.
ჩოქვითა და ფარდაგზე შუბლის ცემით წავიდა შერგილ დადიანის მეუღლე მეფეთ მეფისკენ.
ცოტნეც ჩოქვით მიჰყვა თავდახრილი.
მას არაფერი ესმოდა და არც არაფერს ფიქრობდა.
ხელის შეხებამ გამოარკვია, თავი აიღო: მის წინ დედოფალთ დედოფალი იდგა.
თამარს დედა-შვილისთვის მხრებზე ხელი მოეხვია და ზეზე წამოსაყენებლად მოუწოდებდა.
ნათელა დედოფლის კალთას ემთხვია, მერე კრძალვით წამოდგა და მემკვიდრეც წამოაყენა.
_ მშვიდობა თქვენს მოსვლას, _ ბრძანა დედოფალმა, მთავრის მეუღლეს მოეხვია და ლოყა საკოცნელად მიუპყრო.
მერე ყრმას მიუალერსა, შუბლზე აკოცა, თავი აუწია, შეხედა და ნასიამოვნებმა თქვა: _ სახიერი ყოფილა, დაო, ჩემი ხელით განათლული, ოდიშის მთავრის ძე.
ნათელას ერთიმეორეზე მეტად იამა მეფისაგან დად ხსენება და ბატონიშვილის ქება, გულს ნათელი მოეფინა და დედოფალს მადლი გადაუხადა.
ცოტნეს თითქოს ცეცხლი ეკიდა.
არ იცოდა, ალმოდებული სახე სად დაემალა.
დედოფლის შეხედვას ვეღარ ბედავდა.
თამარმა ორივე ტახტისკენ წაიყვანა.
ლაშა და რუსუდანი მოეგებნენ ცოტნეს.
ტახტს უკან შუაში ჩაიყენეს, მოეფერნენ და მიეალერსნენ.
ცოტნე ცდილობდა, უფლისწულებთან ღირსეულად სჭეროდა თავი, ზრდილად და თავმდაბლად პასუხობდა მათ კითხვებზე, მაგრამ მისი ფიქრი მაინც თამარის ირგვლივ, არნახული და გაუგონარი მშვენიერების ირგვლივ ტრიალებდა.
უფლისწულები გაჩუმდნენ.
დიდი თამარი ოდიშის მთავრის მეუღლეს შვილისა და მაზლის სამძიმარს ეუბნებოდა.
_ არც ერთის დაკრძალვას არ უნდა გამოვკლებოდი, მაგრამ უცალო ვიყავ საქვეყნო საქმეთაგან.
სიონში ვაწირვინე კათალიკოსს და გულმხურვალედ შევავედრე მათი სულები მხსნელსა და მაცხოვარს.
ზეციური ჰანგივით ჩაესმოდა ცოტნეს ნარნარად ნათქვამი სიტყვები დედოფლისა.
სმენადამტკბარი დარბაზში მყოფ დიდებულებს აკვირდებოდა.
პატივისა და ღირსების მიხედვით ისხდნენ და იდგნენ ვაზირები და ერისთავთ ერისთავები, ვინ მეფის ახლოს, ვინ _ მოშორებით.
დარბაზის კედლები და თაღები უცხოდ იყო მოხატული.
ოქროთი დაფარული ჭერი, სვეტები და კამარები ჭაღებით იყო გაბრწყინებული.
ცოტნეს გაახსენდა ივლიანე მოძღვრის ნაამბობი.
ბერძენთა იმპერატორისა და ვენეციელი დოჟების სასახლეს ისე აღწერდა ხოლმე, თვალნათლივ წარმოუდგენდა მათ სიმდიდრესა და სიტურფეს.
მაშინ ცოტნეს ეგონა, იმ სასახლეების ბადალი ქვეყნად სხვა აღარაფერი იქნებაო, მაგრამ ახლა, როცა თამარის სასახლეს ათვალიერებდა, რწმუნდებოდა, რომ ამის უმდიდრესსა და უმშვენიერესს დედამიწის ზურგზე კაცი სხვას ვეღარაფერს მოიგონებდა და შექმნიდა.
იქნებ ასეც არ იყო, მაგრამ სხვა სასახლეში თამარი ხომ არ იქნებოდა და სასახლეს, სადაც თამარი არ არის, რა შნო და შუქი უნდა ჰქონოდა.
ივლიანე მოძღვრის გახსენებაზე ცოტნეს თავის აღმზრდელთან განმარტოება, მისთვის შთაბეჭდილების გაზიარება მოუნდა.
მოძღვარი წეღან მეფის დარბაზის კარამდე მოჰყვა.
მერე, როცა ცოტნემ წონასწორობა დაკარგა და გზააბნეულივით წავიდა ტახტისკენ, ყველაფერი დაავიწყდა, აღარც თავი ახსოვდა, აღარც აღმზრდელი და ახლობლები.
ცოტნემ ნელა მოავლო თვალი დარბაზს და სადღაც ივლიანე მოძღვრის ფაფარს რომ მოჰკრა თვალი, გაუხარდა.
მხარბეჭიანი ბუმბერაზი მთელი თავით მაღალი იყო მის ირგვლივ მყოფებზე.
ივლიანე ბატონიშვილისკენ გაღიმებული იცქირებოდა, თავს ოდნავ უხრიდა, რაღაცას უწონებდა და ამხნევებდა.
ცოტნესაც ღიმილმა გადაჰკრა, ცოტა გული გაუმაგრდა და სიმშვიდე დაუბრუნდა.
ოდიშის მთავრის ცოლ-შვილს თამარმა თავის სასახლეში მიუჩინა პალატები.
პირველი ღამე თითქმის თეთრად გაათენა ცოტნემ.
დღის შთაბეჭდილებით გაოგნებულს ძილი არ ეკარებოდა.
თვალწინ სულ თამარი ედგა სახიერი და სხივოსანი.
მისი ღიმილი სულში ნათელივით ეღვრებოდა, მისი გამოხედვა სითბოთი და სინაზით ავსებდა.
დაქანცულსა და დათენთილს კარგა ნაშუაღამევს ძლივს დაეძინა.
გულისძილში წასვლაც ვერ მოასწრო, რომ სიზმარში თვალწინ ისევ თამარი დაუდგა: დავაჟკაცებული ცოტნე მეფის ტახტისკენ მიაბიჯებს.
უკან დიდებულთა მთელი გუნდი მიჰყვება ოდიშის მთავრის მემკვიდრეს.
ცოტნესა და დიდებულებს გულზე და ზურგზე ჯვარი ახატიათ, იმის ნიშნად, რომ დიდებულთა ეს გუნდი ცოტნეს მეთაურობით პალესტინისკენ მიემგზავრება ლაშქრად ურჯულოთაგან წმინდა მიწა-წყლის გამოსახსნელად.
თამარი წამოდგა.
თვალისმომჭრელად ბრწყინავს დედოფლის თავზე პატიოსანი თვლებით შემკული გვირგვინი, მაგრამ კიდევ უფრო დამაბრმავებლად დედოფლის თვალები ბრწყინავენ და ცოტნე გრძნობს, რომ მუხლებში ძალა ელევა, თავით ფეხამდე ჟრუანტელი უვლის და ცოტაც რომ გაგრძელდეს, დაეცემა.
თამარმა სეფე დროშა მოიღო.
ცოტნეს გადასცა, იერუსალიმის გზა დაულოცა და შუბლზე ეამბორა ჯვაროსანთა მეთაურს.
ცოტნეს ისევ თვალთ დაუბნელდა.
შეტორტმანდა, მაგრამ დროშის ტარს მიეყრდნო და წონასწორობა შეინარჩუნა.
თვალი ისევ გაუნათდა და გაოცდა: დიდი თამარის ადგილას ცოტნეს წინ მისივე ტყუპისცალი _ თამარი ედგა.
საოცრად გაზრდილი და დამშვენებული ეჩვენა ადრე დაკარგული დაი.
თავს ოქროს გვირგვინი ედგა ტანაყრილსა და დაქალებულს.
ახლა ცოტნემ თვითონ მიიწია საკოცნელად დისკენ, ხელი მოხვია და ჩაეკონა.
მერე წამით თავი ასწია, შეხედა და ისევ გამოიცვალა ყველაფერი: ცოტნეს დაი სასწაულებრივად გაქრა თვალსა და ხელს შუა.
ჯვაროსანთა წინაშე ისევ მეფეთ მეფე თამარი იდგა ლოცვად ხელაწვდილი და ცისკენ თვალაპყრობილი.
ცოტნემ მუხლი მოიყარა, დროშას ემთხვია და დედოფლის კაბის კალთას სამგზის ეამბორა.
დედოფალმა წამოაყენა, ცოტნემ გაბედა და გვირგვინოსნის სახეს შეაცქერდა, თვალებში ჩახედა და იქ რომ მოულოდნელად თავისი თავი დაინახა, საოცრად გაუხარდა.
_ სად იყავი აქამდე, შენ ხომ ჩემი ტყუპისცალი ხარ, ჩემი სულისა და სხეულის ნაწილი და განაყოფი.
.
_ არ ვიცოდი, დედოფალო.
_ თავი იმართლა ცოტნემ.
_ ჰოდა, ამიერიდან მაინც აღარ დამტოვო.
სულ ერთად ვიყოთ, როგორც დედის მუცელში ვიყავით ერთად და განუყრელად, _ თქვა დედოფალმა, ცოტნეს მოეხვია და.
იმ ღამეს დასრულდა ცოტნეს ყრმობა.
მეორე დილას ოდიშის მთავრის მემკვიდრე უკვე ჭაბუკი იყო, საქართველოს მეფეთ მეფეზე და უმშვენიერეს დედოფალზე უგონოდ გამიჯნურებული ჭაბუკი.
ნელ-ნელა მოშინაურდა თამარის სასახლეში ცოტნე.
მეფის კარზე მყოფი დიდებულთა შვილები მოწყენისა და დანაღვლიანებისათვის დროს არ უტოვებდნენ.
საბურთაოდ და ჭადრაკის სამღერლად იწვევდნენ, ქალაქგარეთ სანადიროდ და სასეირნოდ იტაცებდნენ.
ერთხანს, ვიდრე მთავრის მეუღლე თბილისს იყო, დედა-შვილი თითქმის ყოველდღე ხედავდა დიდ თამარს.
მეფე ხან სერობაზე ეძახდა შერგილის ცოლ-შვილს, ხან დარბაზობაზე.
ის დღეები ცოტნეს ცხოვრების უბედნიერესი დღეები იყო.
თავდაღუნული ჭაბუკი შეფარვით გააპარებდა ხოლმე თვალს უმშვენიერესი დედოფლისაკენ და ეს კმაროდა, _ სახეზე მაშინვე ალი ეცემოდა, ტანში ჟრჟოლა დაუვლიდა და მუხლებში კანკალი შეუვიდოდა.
მეფეთ მეფე იმხანად მოღლილსა და მოწყენილს ჰგავდა.
ჩვეულებრივზე მეტად გამხდარი ჩანდა და სახე ოდნავ გაფერმკრთალებული ჰქონდა.
მჭვრეტელებს თამარის სიტურფე, მიმზიდველობა და ჰაეროვნება კიდევ უფრო მომატებული ეჩვენებოდათ და მარტო მეხოტბეებსა და მგოსნებს კი არა, უბრალო, ენაბრგვნილ ადამიანებსაც კი მისი ეს განუმეორებელი სილამაზე ლექსისა და სიმღერის გამოთქმას ჩააგონებდა.
_ საკვირველია, _ თქვა ერთხელ დარბაზობიდან დაბრუნებულმა ნათელამ, _ დედოფალი ასე მშვენიერი არასოდეს ყოფილა, ოღონდ ეს მაფიქრებს, თვალებში სევდა მოსძალებია და სახის ფეროვნება გამკრთალებია.
ცოტნეს ალმური მოედო.
ნათელა, თითქოს შვილის იქ ყოფნა აღარც ახსოვსო, ღვთისმშობლის ხატთან მივიდა, მუხლზე დაეშვა და შეევედრა: _ ღვთისმშობელო, მარიამ ქალწულო.
გაფანტე ჩემი ეჭვი.
ჯანის სიმრთელე და დღეგრძელობა მიეცი დიდ თამარს, ნუ შეარყევ ქართველთა ძლიერებასა და იმედის სიმტკიცეს.
უცებ დედის გვერდით შვილმაც ჩაიჩოქა და ნათელას გაახსენდა, რომ მარტო არ იყო, ხმას დაუწია და ჩურჩულით განაგრძო ღვთისმშობლის სავედრებელი.
ცოტნე ვერ მიხვდა, რა ეჭვების გაფანტვას შესთხოვდა უფალს მისი კეთილი დედა, მაგრამ ეს კი შეატყო, რომ მთავრის მეუღლეს რაღაც აფიქრებდა და აშფოთებდა.
ის გაურკვეველი შეშფოთება ცოტნესაც გადაედო და გულმხურვალე ლოცვას მთელი არსებით მიეცა.
მგრძნობიარე ჭაბუკის გაუმხელელ სიყვარულს ასპარეზი ღამის სიმარტოვეში, ერთიმეორეზე გადაბმულ სიზმრებში ეძლეოდა.
სიზმარში სრულდებოდა ყველა ნატვრა და ოცნება, მაგრამ ყველაზე თამამ ზმანებაშიაც კი უსაზღვრო კრძალვისა და კრთომის საზღვრებს ვერასოდეს გადადიოდა კეთილშობილი ჭაბუკი.
მისი ბედნიერებისათვის ისიც კმაროდა, თუ სიზმრად გმირობას ჩაიდენდა და თამარის ღიმილს ან ყურადღებას დაიმსახურებდა, მის ახლო, სადმე ჩრდილში იდგებოდა და იქიდან ჭვრეტის შესაძლებლობა ექნებოდა.
ნათელა კმაყოფილი იყო: ბატონიშვილი მეფის სასახლის გარემოს შეეჩვია, უფლისწულებს დაუახლოვდა და დიდებულთა შვილებს დაუმეგობრდა.
ცოტნეს ახალი ცხოვრება სწორედ ისე ეწყობოდა, როგორც მთავარი და მისი მეუღლე ოცნებობდნენ.
ოდიშის მთავრის მემკვიდრე არც წირვასა და ლოცვას აკლდებოდა, არც ბურთსა და ნადირობაში რჩებოდა ვისმე უკან, არც სწავლასა და წვრთნას ცდებოდა.
მხოლოდ ეს იყო, ცოტნე ხშირად დანაღვლიანდებოდა, სევდამოწოლილი განმარტოებას ეძებდა.
შვილის მოწყენას მარტივად ხსნიდა დედა: ყმაწვილი, ალბათ, თავის მშობლიურ კუთხეს, ტოლ-მეგობრებს ნატრობს, მეფის კარს უკეთ შეეჩვევა და დარდიც გაუვლისო.
ბატონიშვილს საულვაშე ნელ-ნელა უშავდებოდა და დედას მარტო ის კი არ ახარებდა, შვილის დავაჟკაცებას რომ მოესწრებოდა, ისიც იცოდა, სიჭაბუკის ასაკი მის მემკვიდრეს ახალ გატაცებებს მოუტანდა და ბერად შედგომის ფიქრზე სამუდამოდ ხელს ააღებინებდა.
შვილის მომავლისა იმდენად აღარ ეფიქრებოდა, მაგრამ ქმრისა და ოჯახის დარდი თავიდანვე არ ასვენებდა ნათელას, უმისობა უსინათლო მთავარსაც გაუჭირდებოდა, ხალხსა და ჯალაბსაც შეეტყობოდა.
სასახლეში საკმაო ხანი დაჰყო მთავრის მეუღლემ.
დრო იყო, მეფისათვის შინ წასვლის ნება გამოეთხოვა და შვილის ბედ-იღბალი ჩაებარებინა.
თამარმა სტუმრის თხოვნა მოისმინა და შეიწყნარა: _ რაკი ოჯახი მოგენატრა, წასვლას როგორ დაგიშლი, ჩემო ნათელა.
შერგილის უსინათლობა ჩვენ გვაწუხებს და შენ როგორ არ გექნება ქმრისა და სამთავროს დარდი.
წაბრძანდი, ღმერთი იყოს თქვენი სახლისა და ნათესავის შემწე და მფარველი.
ჩემს ნათლულ ბატონიშვილზე ნუ იდარდებ, უფლის წულების სწორად მეყოლება, ზრუნვას არ მოვაკლებ და პატივს.
ოღონდ ერთი სათხოვარი მექნება ჩემი ხელით განათლულთან _ ჩემს რუსუდანს გაუწიოს ძმობა და რაინდობა.
ცოტნე და რუსუდანი თითქმის ტოლები არიან, ვატყობ, ერთმანეთს კარგად ეთვისებიან და მინდა მათი დაძმური სიახლოვე კიდევ უფრო განმტკიცდეს.
ლაშას თავისი ცოლ-შვილი ეყოლება, სამეფო საქმისგანაც მოცალეობა არ ექნება და ერთი ვინმე ხომ უნდა ჰყავდეს მეფის ასულს ძმასავით ერთგული და მისანდო.
ნათელამ მუხლი მოიყარა და ცოტნემაც მაშინვე ჩაიჩოქა.
_ თუ ამ პატივის ღირსად ცნობ ჩვენს შვილსა და სახლს, ამაზე დიდი ჯილდო რა იქნება, დედოფალო.
_ ამოთქვა სიხარულით გულაჩუყებულმა ნათელამ და კალთის საამბორებლად მიიწია.
_ ყველანი სიკვდილის შვილები ვართ, _ განაგრძობდა თამარი, _ მხოლოდ უფალი ღმერთია უკვდავი და ჩვენ მის განგებას ვართ მინდობილნი.
სხვისთვის არ გამიმხელია და შენ გიტყდები პირველად: ბოლო დროს სიკვდილზე ფიქრი შემომეჩვია და უგუნებობაც დამჩემდა.
ჩემი გიორგი უკვე ვაჟკაცია და მჯერა, რომ სამეფოს ბედი საიმედო ხელთ იქნება.
რუსუდანი მებრალება, სათუთია და ნებიერი.
ცხოვრებას ბევრი განსაცდელი სდევს და ვაითუ გაუძნელდეს სუსტსა და უზრუნველობას ჩვეულს.
ამიტომ მინდა მხარში მეორე ძმასავით ედგეს თქვენი ძე და ჩემი ნათლული, რომ უდედმამობამ და ობლობამ არ დამიჩაგროს საყვარელი ასული.
_ ღმერთმა ნუ შეასწროს საქართველო და საქრისტიანო უშენობასა და შენგან დაობლებას.
ეს როგორ ბრძანე, დედოფალო.
.
_ შეჰღაღადა ელდანაცემმა ნათელამ.
_ განგებას ვერავინ შეცვლის და არავინ ვართ მეცნიერი იმისა, თუ ხვალინდელი დღე რას მოგვიტანს.
ჩემი ნათლული სათნოა და კეთილი, სიმხნე არ აკლია და სიქველე.
ამიტომ ავირჩიე ჩემი ასულის მფარველ რაინდად და იმედი მაქვს, ჩვენს ამ სურვილს შეიწყნარებს ბატონიშვილი.
_ სიკვდილამდე ერთგული იქნება შენი და შენი ასულის, _ დაასწრო ნათელამ, _ შეჰფიცე, შვილო, შეჰფიცე დიდ მეფესა და მოწყალე დედოფალს საუკუნო ერთგულება ტახტისა და მისი მემკვიდრეებისა.
_ ვფიცავ, დედოფალო, _ ძლივს ამოიდგა ენა ცოტნემ, თვალზე მოძალებული ცრემლის დასამალავად თავი დახარა და დედოფლის ფეხებთან ფარდაგს ემთხვია.
რუსუდანის სიახლოვემ გაახალისა ცოტნე.
თუმცა მეფის ასული ცოტნეზე სამიოდე წლით იყო უფროსი, ოდიშის მთავრის მემკვიდრესა და დედის ნათლულს ტოლივით ეპყრობოდა.
დარბაზობისა და სეირნობის, გართობისა და თავშექცევის დროს გვერდით არ იშორებდა, სასახლიდან უმისოდ ფეხს არ დგამდა.
მოსწონდა რუსუდანს ძმასავით ახლობელი ცოტნე, ზრდილი და თვალტანადი, ალალ-მართალი და უეშმაკო ჭაბუკი.
თავის მხრივ ცოტნეც იმთავითვე მოხიბლა რუსუდანის ლაღმა და მხიარულმა ბუნებამ, გულკეთილობამ და უშუალობამ, პირდაპირობამ და კეთილშობილმა უბრალოებამ.
ოდიშარი ბატონიშვილი თვალ-წარბში შესჩერებოდა თავის ახალგაზრდა ქალბატონს და მზად იყო, ყოველწამს მისი გულისთვის თავი გაეწირა.
ამას რომ წარმოიდგენდა, ორმაგ ბედნიერებას განიცდიდა.
ერთი რუსუდანისთვის თავდადება იქნებოდა, მეორე ის, რომ თამარი გაიგებდა, თუ როგორ გასწირა თავი უფ ლისწულის რაინდად მის მიერ არჩეულმა ცოტნემ როგორ აღასრულა მეფისათვის მიცემული ერთგულების ფიცი და როგორ იხსნა განსაცდელისაგან თავისი სათაყვანებელი მეფის ასული.
რუსუდანი უკვე გასათხოვრად მოწიფული ქალიშვილი იყო.
უცხო-უცხო ქვეყნების მეფეებისა და იმპერატორებისაგან, სულთნებისა და მელიქებისაგან ცხრა მთას იქიდან მოდიოდნენ ელჩები და დესპანები ძლიერი საქართველოს მეფის ასულის რძლად სათხოვრად.
თამარი არ ჩქარობდა, გამორჩევით უყვარდა თავისი ნებიერი ასული და შორს გადასაკარგავად ვერ იმეტებდა.
ჯერ არ უგვიანდებოდა რუსუდანს, სინორჩე სულ ახლახან გათავებული ჰქონდა და ნამდვილ გაფურჩქვნას ახლა იწყებდა, ყოველდღე მშვენება და მიმზიდველობა ემატებოდა.
მშვენება კი მართლაც საარაკო ჰქონდა მეფის ასულს.
თეთრ-ყირმიზა რუსუდანი დედას ჰგავდა, მაგრამ მამისაც ზოგი რამ გამოჰყოლოდა.
ტანის სისავსე და ნაკვთების სილბო, გამომწვევი გამოხედვა და სიცოცხლის დაუამებელი წყურვილი _ აშკარად ასხვავებდა ჰაეროვანი და ნატიფი დედისაგან, რომელიც მარტო დიდებულებით კი არა, თავის ირგვლივ დაფრქვეული დიდი შინაგანი მშვენიერების ძალითაც ხიბლავდა მნახველს.
დასავლეთიდან ჯვაროსნების ამბები გამუდმებით მოჰქონდათ ფრანგ და იტალიელ მისიონერებს.
საქრისტიანო ევროპა ახალი უჩვეულო აღგზნებით ემზადებოდა და მთელი იმედი წმინდა ადგილების გამოხსნისა უცოდველი ყრმების ლაშქრობაზე იყო დამყარებული.
წმინდა ეტიენის ლაშქარს ყოველი კუთხიდან ემატებოდა ახალ-ახალი რაზმი, დაუსრულებელი წირვა და ლიტანიობა უფალს მათ გამარჯვებას გამოსთხოვდა და ყველა მორწმუნეს წმინდა ყრმათა ლაშქრის დასახმარებლად მოუწოდებდა.
ივლიანე მოძღვარს ყური ფხიზლად ჰქონდა და გამუდმებით უყვებოდა თავის მოწაფეს რომის პაპისა და ეტიენის ლაშქრის ყოველ ნაბიჯზე.
ცოტნეს მასწავლებლის წაქეზება არ უნდოდა, თვითონ სულ პალესტინისაკენ გალაშქრებას ოცნებობდა და ყოველთვის, როცა საამისო საშუალება იყო, რუსუდანს ევედრებოდა დედისა და ძმისათვის იერუსალიმზე გალაშქრების დაჩქარება ეთხოვა.
და აი, ერთხელ, უფლისწულების თანდასწრებით, თამარმა ბრძანა: _ ოდიშის მთავრის მემკვიდრე, ჩემი საყვარელი ნათლული ურჯულოთაგან იერუსალიმის გამოსახსნელად გალაშქრებას იხვეწება რუსუდანის პირით.
ჩემი ვაზირები და დიდებულებიც ამასვე მევედრებიან, მაგრამ მე უკვე უძლური ვარ ეგოდენ დიდი ტვირთის ზიდვად.
ალბათ, შენ მოგიწევს, საქართველოს ახალ ხელმწიფეს, შვილო ჩემო, ლაშა, ქართველთა ამ ოცნების ხორცის შესხმა.
შენ უნდა წარუძღვე ქართველ ჯვაროსნებს იერუსალიმისკენ, შენ უნდა გამოიხსნა მაცხოვრის საფლავი.
მხოლოდ ერთს გევედრები და ეს იყოს ჩემი უპირველესი ანდერძი: ჩემი ცოდვილი ნეშტი წაიღე და წმინდა მიწას მიაბარე, ჯვრის ქართულ მონასტერში.
_ მაგას რად ბრძანებ, დედაბატონო.
ღმერთმა ეგ დღე ნუ ქნას.
_ შეიცხადა ლაშამ და დედას მოეხვია.
_ ეგ რა თქვი, დედა, არ გეცოდები.
.
_ მოიქუფრა რუსუდანი და ცრემლმორეული დედას ყელზე შემოეჭდო.
თამარმა თვალს მომდგარი ცრემლი მოიწმინდა, ნაძალადევად გაიღიმა და შვილებს შეუძახა: _ რა გატირებთ, თქვე ჯაბნებო.
ადექით, გარეთ გამოიხედეთ, სიცოცხლეს რა სჯობს.
_ წამოჰყარა ფეხზე შვილები.
სამივე კარამდის მიაცილა.
კარის ზღურბლზე ლაშა შეაჩერა წამით.
_ იცოდე, შვილო, როცა უფალი მომიწოდებს, ჩემი ეს ანდერძი არ დაგავიწყდეს.
ლაშა გაფითრდა, თამარს ისევ კურცხალი წასცდა, ერთი მძიმედ ამოიოხრა და შეშფოთებისაგან დაბნეულ შვილს კარი მიუხურა.
ნაჭარმაგევს მყოფი თამარი სამეფოს საქმეებით იყო მოუცლელი.
ვაზირები და დიდებულები, ეკლესიის მეთაურები და ორთავ აკადემიის მოძღვართ მოძღვრები ერთთავად სულ ნაჭარმაგევის პალატებში ტრიალებდნენ.
მეფე და მისი თანამოსაყდრე ლაშა-გიორგი დილით სხდებოდნენ საქვეყნო საზრუნავის გასაბჭობად და გარიგებად.
დიდი და ძლიერი სამეფოს მოვლა-პატრონობას დრო და ღონეც დიდი მიჰქონდა, ვაზირებთან და ერისთავებთან თათბირი და გამორჩევა, ელჩების მიღება, დესპანების გაგზავნა, არხებისა და გზების გაყვანა, ციხეების შენებისა და ლაშქრის მზაობის ღონისძიება, ყველაფერი მეფის უშუალო მონაწილეობითა და ხელმძღვანელობით წყდებოდა, საქვეყნო საქმის ყოველი წვრილმანი ხელმწიფის ყურამდე აღწევდა, ცოტად თუ ბევრად ქვეყნისათვის მნიშვნელოვანი საკითხი თამარის რჩევითა და დასტურით წყდებოდა.
დანარჩენ დროს მეფე წირვის მოსმენასა და ლოცვას, წიგნის კითხვასა და ხელსაქმეს ანდომებდა: ბოლო ხანს სისუსტეს გრძნობდა თამარი, უმადობა დასჩემდა და გახდომა შეეტყო.
თავის ტკივილი და უღონობა ისეთ დროს მოერეოდა, საქმის მიტოვება რომ არ შეეძლო.
ჯიუტობდა, უძლებდა, ეგონა, უღონობა გაუვლიდა.
შვილთაგან და ახლობელთაგან სატკივარს მალავდა, არავის უმხელდა.
ჯაფისაგან ისე არ იღლებოდა, როგორც უძილობისაგან.
შუაღამემდე ვერ იძინებდა, ქსოვასა და ქარგვაში ან წიგნის კითხვაში შემოათენდებოდა ხოლმე და მეორე დღეს თავის თავს თვითონ ვეღარ ცნობდა: ყველაფერი უმძიმდა, ტახტზე ჯდომაცა და ფეხზე დგომაც, კითხვაცა და წერაც.
შემოდგომის მშვიდი დღე იდგა.
ტყეებს სიმწვანე წასვლოდათ, ალაგ ყვითელი, ალაგ ალისფერი დასდებოდათ.
ვენახებსა და მარნებში ხმაური მიმწყდარიყო, მაჭარი დადუღებულიყო და სოფელ-სოფელ მობარბაცე მთვრალ დიონისეს უკვე ჟინდამცხრალს ეძინა.
გვიან შემოდგომის ის დრო იყო, ახლა რომ ჩვენში თათრის ზაფხულს ეძახიან.
ნაზად მქროლავ ნიავს ჯერ კიდევ არ მოჰქონდა მთებიდან სუსხი.
დედამიწაც მისუსტებული, მაგრამ საამო სითბოთი სუნთქავდა.
მზეს მცხუნვარება დაჰკარგვოდა, სილბო და ალერსიანობა, თაფლი და მიმზიდველობა მომატებოდა.

დღეს ცოტა დავწერე და ეს უბრალოდ ნარაციის შესახებ რაღაცის დასაწყისია.
დრო არ მაქვს, რადგან ბევრს ვმუშაობ.
ხომ იცით, როგორ ხდება: ფული გითავდება, ძალიან ბევრ სამუშაოს ერთად იწყებ, და ამიტომაც მერე ყველაფერს ენძრევა.
და ასე დაუსრულებლად.
ასე რომ, იფიქრეთ, რომ ეს მარტივია და რაღაცის დასაწყისია.
ანუ მე სრულიად ღია საკითხზე ვსაუბრობ და სხვა არაფერზე.
ვფიქრობდი, რომ ნარაციაზე საუბრისას ჩვენ ორ თემას შევეხებოდით.
პირველი არის იდენტურობა.
ცნობილი თემაა, კითხვები იმის შესახებ, თუ ვინ ვარ მე ხომ იცით მთელი ეს პოსტმოდერნისტული ნაგავი.
რა არის მაშასადამე ნამდვილი.
არის კი რაიმე ნამდვილი.
ხოლო მეორე თემა კი წარმოშვა ციტატამ ჩვენი შეკრების პატარა სარეკლამო ბარათიდან, რომელიც ეხება წერას საუკუნის დასასრულისთვის.
ჰაერში მუდმივად ტრიალებს ეს შეგრძნება.
შეგრძნება იმ მოულოდნელი საფრთხისა, რომელშიც ვცხოვრობთ, ადამიანებისა და ადამიანურობის შესაძლო დასასრულის, რომ შეიძლება სულ მალე ყველა დინოზავრების კვალს გავყვეთ.
და რომ კულტურა მიყვება .
რა გზას.
თუნდაც დინოზავრების კულტურა.
და როცა ჩვენ წერაზე ვსაუბრობთ, ზუსტად ეს ორი თემა ამოტივტივდება.
მაგრამ მოდი ჯერ ერთ ამბავს გიამბობთ, რადგან ნარაციაზე ვსაუბრობთ.
ძალიან მარტივს.
ჩემს ამბავს დავიწყებ ჩემი მეგობარი ბობ გლუკით, რომელმაც იყო და არა იყო რა, როგორც თხრობის სტრუქტურა მოითხოვს, ერთხელაც მითხრა, რომ რაღაც ჩვევა აქვს.
ჩვევა, რომლითაც ის გაურბის საკუთარ ჩვევებს, სთხოვს რა მეგობრებს, ჩაუტარონ კითხვის გაკვეთილი.
რა უნდა წაიკითხოს მან, ბობ გლუკმა.
იქნებ საკუთარი თავის გასაუმჯობესებლად, იქნებ პირიქით.
ანუ ბობ გლუკი მიდის კევინ კილიანთან, ერთ-ერთ მეგობართან _ კევინ, რა გსურს, რომ წავიკითხო.
კევინი პასუხობს, ერნესტ ჰემინგუეის მკვლელები .
ამ ამბის მოსმენისას, რადგანაც ეს ამბავია, წამოვიძახე, ო, ბობ, რა უცნაურია, ჰემინგუეი.
სულაც არაა უცნაური , მპასუხობს ბობი.
სან-ფრანცისკოს შტატის ყველა ინგლისელ სტუდენტს უყვარს ჰემინგუეი.
ამ ამბიდან ორი ღამის შემდეგ სიზმარი ვნახე.
პირველ რიგში, უნდა მოგიყვეთ რამდენიმე დეტალი ჩემი ბავშვობის და ბავშვობის წინა პერიოდიდან, რომ ეს სიზმარი ნათლად აგიხსნათ.
არასდროს შევხვედრივარ მამაჩემს.
მიუხედავად იმისა, რომ დაქორწინებული იყო დედაჩემზე, მაშინ მიატოვა, როცა სამი თვის ფეხმძიმე იყო ჩემზე.
26 წლისა შემთხვევით წავაწყდი მამაჩემის ოჯახის კვალს.
მივწერე მათ და მიპასუხეს, რომ ოჯახში მიმიღებდნენ.
შეხვედრაზე შევთანხმდით.
ვფიქრობდი, რომ საკუთარ მამას შევხვდებოდი, მაგრამ მხოლოდ ბიძაშვილს შევხვდი.
მან მითხრა ვფიქრობ, ცოტათი შეშლილი იყო _ შეშლილი კი არა, ექსცენტრიული, რადგან მდიდრები არასდროს არიან შეშლილნი , რომ ალბათ სჯობს არ შევხვდე მამაჩემს.
რატომ.
იმიტომ, რომ მამაჩემმა ვიღაც მოკლა, ვინც მის იახტაზე შეიჭრა.
ფსიქიატრიულ კლინიკაში გატარებული 6 თვის შემდეგ შტატმა მოუხსნა მკვლელობის ბრალდება.
შემდეგ მამაჩემი გაუჩინარდა.
ბიძაშვილმა თქვა, რომ არავინ იცის მისი ადგილსამყოფელი.
ამგვარად თავი დავანებე მამაჩემის ძებნას, რადგან იმ დროს ჩემი ცხოვრება ისედაც რთული იყო, და არ ღირდა მისი გართულება ამ ახალი პრობლემით.
როცა 30 წლის ვიყავი, დედაჩემმა თავი მოიკლა.
საკმარისია ჩემს ბავშვობაზე.
ასეთი სიზმარი ვნახე: ნამდვილ მამას ვეძებდი.
სიზმარში ვიცოდი, რომ ეს სისულელე იყო იმიტომ, რომ მამაჩემი მოკვდა.
რადგანაც სულელი არა ვარ, ვიფიქრე მე ან იმან, ვინც ხედავდა სიზმარს, ვალდებული ვარ ვცადო მამაჩემის პოვნა, რომ ამ სახლიდან გაქცევა შევძლო, რომელსაც ქალი მართავს.
მივდივარ კერძო დეტექტივთან.
ის მე ქალბატონს მიწოდებს.
მე ვეუბნები, მამაჩემს ვეძებ.
კერძო დეტექტივი, რომელიც შესაძლებელია ჩემი მეგობარი იყოს, მპასუხობს, რომ ჩემი შემთხვევა მარტივია.
მე მომწონს, რომ მარტივი ვარ.
ვიწყებთ ძიებას.
მისი მითითებების თანახმად, ვუყვები ამ კერძო თვალს ყველაფერს, რაც ვიცი ჩემი საიდუმლოს შესახებ.
რამდენიმე დღე მჭირდება, რომ ყველა წვრილმანი მოვუყვე.
დალასში ზაფხული იდგა.
ყველაფერი იყო ყვითელი.
არაფერი მახსოვს ჩემი ცხოვრების ამ საწყისი პერიოდის შესახებ, ჩემი ბავშვობის შესახებ.
მაგრამ შემდეგ ძვირფასეულობა გამახსენდა.
დედაჩემი რომ მოკვდა, ზარდახშა გახსნეს.
ერთგანყოფილებიან ყუთს შიგნიდან წითელი ველვეტი ჰქონდა აკრული.
იქნებ დედაჩემის საშო მესიზმრება.
მე მწვანე ძვირფასი ქვა მომცეს.
არ ვიცი, სადაა ახლა ის ქვა.
წარმოდგენა არ მაქვს, რა მოუვიდა.
სწორედ ამ საიდუმლოზე ვსაუბრობ.
კერძო დეტექტივმა გამოძიება დაიწყო.
ორიოდე დღის შემდეგ ის მოვიდა და მამაჩემის სახელი მითხრა: ოლენი.
ეს სახელი არაფერს მეუბნებოდა.
ოლენი.
მამაშენს ქვია ოლენი.
ამას გარდა, მამაშენმა დედაშენი მოკლა.
ფიქრისაგან თავი რომ დამეღწია, მე ვიფიქრე, რომ ეს შესაძლებელი იყო.
დეტექტივი აგრძელებდა მამაჩემის შესახებ დეტალების მოყოლას.
ის აიოვის შტატიდანაა და დანიური წარმოშობისაა.
ყველაფერი ეს შეიძლება სიმართლე ყოფილიყო, რადგან როგორ უნდა მცოდნოდა რაიმე ზუსტად.
როცა გავიღვიძე, გამახსენდა რაღაც წვრილმანები დედაჩემის თვითმკვლელობის შესახებ.
შობამდე ათი დღით ადრე მოიკლა თავი.
მისი ხელით დაწერილ ბარათში, რომელიც გვამთან ეგდო, ეწერა, რომ მისი თეთრი პუდელი ამა და ამ ვეტერინართანაა.
მეტი არაფერი.
მაგრამ ამ წერილის მიუხედავად, პოლიციელები დარწმუნებული იყვნენ, რომ დედაჩემი მამაკაცმა მოკლა, რომლის სახელი არ იყო ცნობილი.
რაც არ უნდა ეფიქრათ, შობა იდგა და არავინ აპირებდა გამოძიების ჩატარებას, რადგან პოლიციელებს სახლში სურდათ დაბრუნება, შობის სითბოში და შვებულებაში.
პირველად ჩემს ცხოვრებაში გამიელვა ამ აზრმა: იქნებ მამაჩემმა მართლა მოკლა დედაჩემი.
ბოლოსდაბოლოს, რა, თუ მამაჩემი გიჟია.
ამ დროს ძალიან შემეშინდა.
თუ მამაჩემმა მართლაც მოკლა დედაჩემი, მაშინ ის შეიძლება ახლა ჩემს მოკვლასაც გეგმავს.
წინა კვირას ვმოგზაურობდი და როანოკში, ვირჯინიაში, წვეულებაზე აღმოვჩნდი, სადაც სრულიად ფანტასტიურ მწერალს შევხვდი, რიჩარდ დილარდს, და რიჩარდმა მითხრა, რომ როცა ჯერ კიდევ ბიჭი იყო, პირველი წინადადება მამაკაცისაგან მიიღო, როცა ადგილობრივ, როანოკის თეატრში მკვლელები გადიოდა.
ეს ამ ამბის დასასრულია.
ასევე უნდა შევნიშნო, რომ მკვლელებში იმ შვედს, რომლის მოკვლასაც აპირებენ მკვლელები, ოლენი ქვია.
აბა, არის ეს მოთხრობა, რაც მოგიყევით.
ეს ნამდვილად არის ნარატივი, არა.
და ყოველი შემთხვევა მართლაც მოხდა.
ანუ ის ნამდვილია.
მაგრამ მოთხრობა.
მოთხრობა რაღაცის შესახებაა.
ხოლო ის, რაც მე მოგიყევით _ არაფრის შესახებ.
ეს ჩემს შესახებაც კი არაა.
მოთხრობას, იცით, რაღაც კავშირი უნდა ჰქონდეს სინამდვილესთან, იმას კი, რაც ახლა მოგიყევით, არაფერი აქვს საერთო სინამდვილესთან, მიუხედავად იმისა, რომ მისი ყოველი ნაწილაკი ნამდვილი იყო ან მოხდა.
სხვა ხმასაც მოვუსმინოთ, ვაგრძელებთ რა განძის ძიებას, ანუ ნარაციას.
ეს ხულიო კორტასარია.
ჩემს მიერ დაწერილი თითქმის ყველა მოთხრობა ფანტასტიკის ჟანრს ეკუთვნის, სხვა სიტყვას ვერ ვპოულობ, და მიმართულია იმ ყალბი რეალიზმის წინააღმდეგ, რომელიც წარმოადგენს რწმენას, რომ ყველაფრის აღწერა და ახსნაა შესაძლებელი, როგორც ამას მე 9 საუკუნის ფილოსოფიისა და მეცნიერების ოპტიმიზმი უშვებდა.
ეს რწმენა არის იმ სამყაროს ნაწილი, რომელსაც მეტ-ნაკლებად ჰარმონიულად მართავს კანონებისა და პრინციპების, მიზეზ-შედეგობრივი დამოკიდებულებების, კარგად განსაზღვრული ფსიქოლოგიების სისტემა და ა.
შ.
სამყაროს ეს საყვარელი წესრიგი _ რომელიც ჰარმონიულად იმართება მთელი ამ პრინციპებით _ ყველამ ვიცით, რომ უკვე დასრულდა.
ბილ კლინტონის ცრუ რეკლამების მიუხედავად.
კარგი, კიდევ ცოტა რამ რეალიზმზე.
რიჩარდ დილარდი სწორად უწოდებს რედუქციულს ნარატივის იმ სტრუქტურას, რომელსაც რეალიზმი ქვია.
მაგრამ არ არის ეს მე 9 საუკუნის რეალისტური რომანის ცენტრალური ამბავი.
ამბობს ის ალესტერ გრეის არაჩვეულებრივი რომანის საწყალი საგნები რეცენზიაში.
რეალისტური რომანის ცენტრალური ამბავი: ჩვენ ვიბადებით და ფორმას ვიცვლით ბიოლოგიური მემკვიდრეობით, ჩვენს მიერ უმართავი ეკონომიკური ძალებით, ჩვენი აღქმისაგან დამოუკიდებელი კულტურული ცრურწმენებით, და ბოლოს ვკვდებით მშრალ ტუჩებზე შერჩენილი აუსრულებელი ოცნებებით.
რეალიზმი: რედუქციული და დეგუმანიზაციური.
არსებობს სხვა წესრიგი, ამბობს კორტასარი, უფრო ფარული და ნაკლებად კომუნიკაბელური.
ის, რომ რეალობის ნამდვილი შესწავლა ამ კანონებით კი არა, ამ კანონებიდან გამონაკლისებით ხდება, ჩემს მიერ ლიტერატურის კვლევის მთავარი პრინციპია მთელი ნაივური რეალიზმის საზღვრებს მიღმა.
ახლა დავუბრუნდეთ ამბავს, რომელზეც ვსაუბრობდი.
არ შემიძლია ვთქვა, რის შესახებაა იგი: ბობ გლუკთან საუბრის, მამაჩემის შესახებ სიზმრების, რიჩარდ დილარდის ხსოვნის.
სად არის ამ ამბავში ნამდვილი.
ის ძევს კავშირში ამ სამ ნაწილს შორიხ: კავშირში ნამდვილ მოვლენებსა და ხვრელებს, დუმილებს შორის.
გადაადგილებაში.
გადაადგილება სად.
მობი დიკში მელვილი საუბრობს რეალობაზე, როგორც ნაპრალზე, რომელშიც ყოველი ჩვენგანი ვარდება.
ამის თქმა სხვაგვარადაც შეიძლება, განძის ძიება რომ გავაგრძელოთ.
ამ ნაპრალებს შეიძლება ქაოსი ვუწოდოთ, ან ადგილები, სადაც ენა არ არსებობს, ან მკვდარია.
ამბის მოყოლისას ადამიანები ცდილობენ მნიშვნელობას ჩაწვდნენ.
ნარაციას, ანუ ნარატივს, რომელიც ცდილობს შეხვდეს რეალობას, მე აღვიქვამ როგორც მოვლენას, რომელიც ერთმანეთთან ათანხმებს ორ რიგის დროს: საათის დროს და ქაოტურს.
მწერალი თამაშობს _ როცა აყალიბებს ნარატივს ან ნარატივი თავად აყალიბებს საკუთარ თავს _ სიცოცხლესთან და სიკვდილთან.
ის მანევრირებს წესრიგსა და უწესრიგობას შორის, მნიშვნელობასა და უმნიშვნელობას შორის და ასე ქმნის ლიტერატურას.
თუმცა ეს მოძრაობა საათის დროსა და ქაოტურს შორის წერილობით თხრობაში სტრუქტურულად უფრო რთულია.
დასაწყისისათვის განვიხილოთ დროის ერთი ასპექტი რომანში: დრო.
რა.
დრო, რომელიც რომანის დასაწერადაა საჭირო.
რომანი დიდი რამეა.
მე ვსაუბრობ რომანის ნარაციაზე, იმიტომ რომ სწორედ ეს მაინტერესებს ახლა.
ამას ჩვეულებრივ სულ მცირე ერთი წელი სჭირდება, ხშირად რამდენიმე.
ამ დროის განმავლობაში მწერლის ცხოვრება იცვლება.
ასე რომ არსებობს რეალური ცვლილებების დრო, რომელსაც განიცდის მწერალი _ დრო, რომელიც რომანის დასაწერადაა საჭირო.
მეორე: დრო, რომელიც რომანის წაკითხვას სჭირდება.
ძალიან იშვიათად ხდება ისე, რომ რომანი ერთი დაჯდომით წაიკითხო.
ამგვარად დრო, რომელიც რომანის წაკითხვას სჭირდება, მოიცავს მკითხველების მთელ მეხსიერებას, დროის ყველა ნაპრალს, კითხვას შორის დროის შუალედებს, ყველა დაბრუნებას რომანის წინა თავებთან და ა.
შ.
მესამე: ფიქტიური დრო.
დრო ნარატივების ან ამბის შიგნით.
ჰოპსკოჩის შიგნითაც კი არსებობს ფიქტიური დრო.
ასე რომ, ამ გაგებით, რომანი სტუქტურულად დროის სამეულია.
მეტს არ გავაგრძელებ _ თქვენ კი შეგიძლიათ დაიწყოთ რომანის სტრუქტურული ანალიზი _ მე მსურს სწრაფად გადავხტე საბოლოო აზრზე.
განვიხილოთ ისევ რეალიზმი.
უნდა გითხრათ, რომ რაც უფრო მეტს ვფიქრობ ამაზე, მით უფრო ვრწმუნდები, რომ წერა დროის შესახებაა.
ისევ განვიხილოთ რეალიზმის ეს საკითხი სიამოვნებით დავანებებდი თავს მთელ საკითხს .
რეალიზმის სფეროს შიგნით არის დაშვება, რომ ენა ასახავს ყველაფერს, რაც არ არის ენა, სწორია.
დაფა.
რომ ნარატივი რაღაცის შესახებაა: მოყვე ის, რაც არის ან უნდა იყოს მართალი.
რომ ნარატივი ასახავს რეალობას.
ახლა კი ვიტყოდი როგორი გამარტივებაა.
მაგრამ მინდა ვიკითხო, რატომ უნდა შეიწუხო თავი იმისთვის, რომ იყო ასე მარტივი.
რატომ უნდა შეგაწუხოს ტყუილმა რეალიზმში.
რატომ უნდა შეიწუხო თავი იმისთვის, რომ იყო ასე საცოდავი, დამცირებადი, როცა ვიღაცას შეუძლია თამაში.
თუკი მე ვაპირებ მოგიყვეთ, რა არის ნამდვილი, მისი სარკისებრი ასახვით, ამბის მოყოლით, რომელიც სინამდვილეს გამოხატავს, ეს ჩემი მცდელობაა მოგიყვეთ ისე, როგორც არის.
გაძლევთ რა საშუალებას, იყუროთ ჩემი თვალებით, მე გთავაზობთ ჩემს თვალსაზრისს, მორალურს და პოლიტიკურს.
სხვაგვარად რომ ვთქვა, რეალიზმი უბრალოდ საკონტროლო მეთოდია.
რეალიზმს არ სურს მორიგება მოახდინოს, შიგ გაიხსნას, თუნდაც იცოდეს ქაოსი ან სხეული ან სიკვდილი.
იმიტომ, რომ მათ, ვინც რეალიზმს იყენებს, სურთ შეზღუდონ მათი მკითხველების აღქმა, სურთ შეზღუდონ აღქმა ცენტრულ _ რომელიც ამ საზოგადოებაში ყოველთვის ფალოცენტრულია _ რეალობამდე.
მე ერთადერთი ვარ, ამბობს რეალისტი მწერალი, მე გიყვებით თქვენ რეალობას.
ზუსტად ასე შემიძლია ვიკამათო ნებისმიერი რაღაცის შევიწროებაზე, დაყვანაზე ერთეულოვან იგივეობამდე.
სხვა სიტყვებით რომ ვთქვათ, ყოველი ლიტერატურული ან კულტურული გამოცემის უკან არსებობს პოლიტიკურობა, პოლიტიკური ძალაუფლების სფერო.
და როდესაც ვსაუბრობთ ნარაციაზე, ნარატივის სტრუქტურის შესახებ, ჩვენ ვსაუბრობთ პოლიტიკური ძალაუფლების შესახებ.
არ არსებობს არანაირი სპილოს ძვლის კოშკები.
თამაშის სურვილი, ისეთი ლიტერატურული სტრუქტურის შექმნის სურვილი, რომელიც ითამაშებს უცნობ ან შეუცნობად სფეროებში, შემთხვევითობების, სიკვდილისა და ენის ნაკლებობის სფეროებში, არის სურვილი იცხოვრო სამყაროში, რომელიც ღიაა და საშიში, რომელიც უსაზღვროა.
ხოლო თამაში, როგორც სტრუქტურაში, ისე შინაარსში, არის სურვილი იცხოვრო სასწაულში.

შეყვარებული წყვილები საღამოს ელოდებიან ხოლმე ტბის გარშემო.
ტბა არის მწვანე და სქელი.
შეყვარებულები იცვამენ მწვანეს, რომ არ გამოჩნდნენ ტყეში და ტანსაცმლიანად გორაობენ ხეებქვეშ.
ისეთი შეუმჩნევლები არიან, ისეთები, რომ ხანდახან ერთმანეთს კარგავენ.
მერე, გორაობა-გორაობაში აღმოაჩენენ, რომ სხვისი შეყვარებულის ტუჩი აქვთ მოგდებული და დარცხვენილები დგებიან, ტანსაცმელს იფერთხავენ და ლოყააწითლებულები მიიპარებიან თავიანთი ნამდვილი კაბოკლოების საძებნელად.
ზოგი ვეღარც პოულობს, ზოგს ახალი მეტად მოსწონს და მოკლედ, ასე საინტერესოდ გადის დღეები, უფრო სწორად მუქი საღამო-ღამეები სქელი ტბის გარშემო.
სანამ გორაობების დრო მოატანდეს, იმ ტბის პირას კონცერტები იმართება ხოლმე.
ერთ დღესაც, კერძოდ კი შემოდგომის დღეს, მე და ჩემი ორი მეგობარი ავედით.
არ ვიცოდით, რა გველოდა, ქალაქში უაზროდ ხეტიალისას გამვლელების საუბარი შემოგვწვდა და იქიდან გავიგეთ, რომ ჩვენი ქალაქის ერთ-ერთი ყველაზე ცნობილი ჯგუფი რაღაცას აპირებდა სქელი ტბის პირას და ავბოდიალდით ჩვენც, საქმე არაფერი გვქონდა.
სანამ ხალხი არ შეგროვდა, მერე არ დაიღალა და ბოლოს ნახევარი არ წავიდა, არ დაიწყეს.
ჩვენ ჯიუტად ველოდებოდით, ადამიანებს ვათვალიერებდით და ადგილზე ვძუძგაობდით.
მაგრად გაგვეყინა ფეხები, ნუთუ ბათინკებიც ფსევდო გვეცვა.
საქმე გააჭირა რა ამ ფსევდომ, რაღაც ფსიქოლოგიური სტატია წავიკითხე რამდენიმე დღის წინ და ისე მომეკრო, როგორც ჩემი მშიშარა ძაღლი მეტმასნება ხოლმე, მეზობლის უზარმაზარი მონსტრი რომ უყეფს.
ამეკვიატა და ახლაც სწორედ მაგით ვირთობდი თავს.
ფსევდო რაღას აღარ მივუსადაგე ჩემს გარშემო.
კონცერტიც ფსევდო გამოდგა.
იმ გაგებით, რომ არანაირი ესთეტიური სიამოვნება არ მოუტანია, ვფიქრობ ნამდვილად შემიძლია ვთქვა, რომ არავისთვის და საერთოდ, თავი და ბოლო ვერ გავუგე.
მაგრამ ერთ რამეში კი მართლა მაგარი იყო.
ესეც, და ყველა სხვა კონცერტიც ემოციებში.
ვინც გამოვიდნენ და დაუკრეს ამას თუ დაკვრა ერქვა მათ ემოციებს ცოცხალი და თანთალა ორგანიზმებად ვხედავდი.
მართალია თითოეული მონაწილე ზედ ჩვენს თვალწინ გულმოდგინედ ეცადა, ზე კონტროლი მოეხსნა როგორც იტყოდნენ ყოვლისმცოდნე ფსიქოლოგები ანუ გამომტყვრალიყო და ისე გამოვარდნილიყო ჩვენს, ანუ კაცმა არ იცის, რისი მოსურნე მსმენელის წინაშე, მაგრამ მე, როგორც ემოციების ყველაზე გულმოდგინე მაძიებელს და გაფაციცებულს, ვერაფერს გამომაპარებდნენ.
კარგად ვიცოდი მათი მუხლების კანკალი და ღელვა.
ინსტრუმენტების გამოტანის და დაწყობა-აწყობის პროცესიც ისე მიყვარს.
ამ დროს ემოციების ბუღი დგას, რომელიც სცენიდან ეგრევე გულში გეყრება.
ტანდათან შენც ისე მტვრიანდები ამ ემოციებით, რომ გაფერთხვის სურვილი გიჩნდება და იმ მიზნით, რომ ეს მტვერი შენი გულის ტუმბოდან როგორმე გადაყარო, იწყებ როკვას.
როკ-კონცერტებზე, უმეტეს შემთხვევაში, ადამიანები როკავენ და არა ცეკვავენ.
ცეკვა სხვა რამეა, კონცერტებზე მიდის როკვა.
ამიტომაა, რომ არასდროს არ ვიგვიანებ კონცერტებზე, ბევრად ადრეც მივდივარ ხოლმე, თუ მოვახერხე.
ანუ, თუ ბილეთის ფული მაქვს და თან არც მენანება.
კონცერტებზე მოსიარულე ხალხმა ყველამ კარგად იცის, რომ თუ უფასოდ ან ნაკლებად შესვლა გინდა, კარგა მაგრად უნდა დაიგვიანო.
ყველა შემსვლელი შესული როა უკვე და დაცვის ბიჭებიც გაბეზრებულ-მოწყენილები.
მათ ხომ ასე ახარებთ შენი ხვეწნა-მუდარით დაჭყანული სახის ყურება.
და მერე რარიგ იბადრებიან, როცა ბოლოს და ბოლოს, მოიღებენ მოწყალებას და ჯანდაბას, შედიო გეტყვიან.
.
განა ძნელია ამის გაკეთება.
სულაც არა.
თან, მთელი შემდგომი ხანი ის გახარებს და გსიამოვნებს, რომ ფული არ გადაგიხდია და ამდენ პიჟონში, ვინც ისე გამოყეყეჩდა, რომ ამისთანა დაბალი დონის კონცერტზე ბილეთი იყიდა, ერთადერთი შენა ხარ ასე მაგარი, ასეთი მეამბოხე და პატივსაცემად გაქნილი არამზადა, რომელმაც შეძლო და უსასყიდლოდ შემოაღწია.
მაშ არადა, ამ სისულელეში ფულს გადაიხდიდი.
მოკლედ, ეს ყველაფერი ძალიან მაგარია და ერთობ დიდი სიამოვნების მომტანი, თუმცა ხშირად ამის ე.
წ.
პონტი არაა ხოლმე და მეც, იმ ზემოთმოხსენიებული ყეყეჩებისდა დარად, მორჩილად ვდგავარ სალაროსთან გაჭიმულ რიგში, უზარმაზარფასიანი ბილეთის საყიდლად.
ასეთ დროს თვალებს ვარიდებ ხოლმე ფულს, რომელსაც ვაწვდი მოლარეს, რომ მერე ეკლად არ შემესოს, ეს რა ჩავიდინე-მეთქი.
აბა.
.
კონცერტებზე სიარული ერთობ დიდი რისკია _ ნაცნობი, ანუ გამოცდილ-მასიამოვნებელი შემსრულებელიც კი ვერ გიხსნის ხანდახან იმედგაცრუებისაგან, სრულიად უცხოები ხომ საერთოდ, ხასიათს ხშირად აფუჭებენ.
ამ ყველაფრის შემდეგ, ცოტა მიძნელდება ავხსნა, თუ რატომღა მიმიწევს გული მსგავს ღონისძიებებზე.
ვერც იმას დავაბრალებ ჩემს თავს, რომ უხეირო მუსიკოსების ხილვა გულზე მეფონებოდეს, როგორც არამონათებულ ვარსკვლავს და ჩემს დაშხამულ გულს ვიოხებდე.
ნამდვილად არა, გულისგამაწვრილებლად რომ ააჩხარუნებენ ხოლმე საკრავს, ან საძაგლად კნავიან, მათ მაგივრად საშინლად მრცხვენია და აღარ ვიცი, სად დავიმალო.
სამაგიეროდ, თუ იყოჩაღებენ და სასიამოვნოდ შეასრულებენ, თვალზე ცრემლი მადგება და ცმუკვას ვიწყებ.
თითქოს რაღაცის იმედიც კი მიჩნდება.
ამ და სხვა მსგავსი ფიქრებით გართულს უცბად ისეთი რამ მეზმანა, რასაც ახლა გაჭირვებით აღგიწერთ და მთელი ჩემი ძალებით ვეცდები, სინამდვილეს ზედმიწევნით მივუახლოვო.
საიდან და როგორ, ღმერთმანი, ახლაც ვერ ვხვდები, წვიმამ დაუშვა, თბილმა.
თბილი წყალი გადაგვევლო ყველას და აზრზეც ვერ მოვედი, უკვე სულ დავლპი.
ჩემს ტანსაცმელს რომ დავყურებდი გაოცებული და წამწამებდამძიმებული, ის ულმობელი მელოდია ჩამესმა.
არავინ არ უკრავდა.
ჩემისთანა სმენის პატრონს ნამდვლად არ უნდა გამჭირვებოდა იმის მაინც გარკვევა, თუ საიდან მოდიოდა ეს ჯადოქრული რიტმები.
ვერაფერიც ვერ გავარკვიე.
რაღაც უსიამო გრძნობა გამიჩნდა.
ჩემი მეგობრებიც დაფეთებულ დაშტერებულები შემომცქეროდნენ.
უცბად, ზედა ბილიკიდან გორგოლაჭებზე შემდგარი წითელთმიანი გოგო დავლანდე.
თავქვე ეშვებოდა და მერედა რას იშველიებდა.
სათხილამურო ჯოხებს.
ღმერთმანი, ეს უკვე მეტისმეტი იყო, ისედაც დაბნეული, თვალებგადმოკარკლული მივაჩერდი მის ახარხარებულ სახეს, მაინც რას იცინოდა.
მაგისთანა სიცილი ჩემს დღეში არ მინახავს, შიგადაშიგ გაჰკიოდა, თავს უკან გადააგდებდა და თვალებმოჭუტული ისე ხარხარებდა, როგორც ალბათ უნდა ხორხოცობდეს ყველაზე დამთხვეული ეშმაკი.
ცოტათი შემეშინდა კიდეც.
ასეთი არსებისაგან ყველაფერს უნდა მოელოდე.
მოკლედ, გასაშტერებელი სურათი იყო.
წვიმა_თქეში, უცნაური თუმცა,კარგი მუსიკა, ჯოხებიანი და გორგოლაჭებიანი გოგო, თავზე რომაელი ჯარისკაცის ჩაჩქანით, თმების ბოლოები წითლად აღადღადებული.
ხარხარი და შეკივლება.
გვერდით ჩამიქროლა და დამიტოვა სურნელი, ჩემი ბავშვობისდროინდელი, ყველა ბაობაბზე მაღალი აკაციის ხიდან მონადენი უცხელეს ზაფხულებში.
გვერდით ჩამიქროლა და სანამ იმის მწვანე ტრიკოს ვჭამდი თვალებით, ზედა ბილიკიდან კიდევ მომესმა რაღაც ფართხაფურთხის ხმა.
.
.
.
.
.
ამან გამიელვა ეგრევე თავში და ადგილიდან მოვწყდი.
იმ ჩაჩქანიან გოგოს ავედევნე, მეგობრებმა შემომძახეს რაღაც მაგრამ მაგათი თავი ვის ქონდა, ზურგსუკან ხმაური ძლიერდებოდა, მე კი უკვე ოფლი მასხამდა.
აუ, როგორ მეშინოდა, ცალკე შიში და ცალკე თავაწყვეტილი სირბილი ასფალტის გზაზე, უმძიმესი ბათინკებით გულს გამიხეთქავდა მალე, მაგრამ ასე მჯეროდა, რომ თუ გავჩერდებოდი, დამერხეოდა.
გოგო დიდად შორს არ იყო ჩემგან, ერთიც არ შემოუხედავს, მიხარხარებდა და ისე გულმოდგინედ უსვამდა იმ ჯოხებს ასფალტზე, რომ ერთი ხანობა ისიც კი ვიფიქრე, ნეტა მეც მქონდეს, ხომ უფრო სწრაფად ვირბენდი მეთქი და სწორედ ამ დროს, ეშმაკმა დალახვროს, კინაღამ ინფარქტმა მგლიჯა: თავსზემოდან რაღაც მწვანე გადმომევლო, მერე კიდე იმ გოგოსაც გადაევლო.
ვაიმე, ეს რა იყო, ჩავკვდი მოულოდნელობისაგან, თურმე კიდე ერთი მწვანეტრიკოიანი მიჭოკაობდა, ჭოკებით მოხტუნაობდა, რა.
მე კი გავთავდი და.
გოგოს სულაც არ შეშინებია, ვფიქრობ კიდეც გაეხარდა, იმიტო რო ხარხარს უმატა და ასე გასინჯეთ, მეც კი გამეცინა.
ალბათ ცოტა შვება ვიგრძენი, იმ რაღაცამ სული რომ არ გამაცხებინა და თავი ცოცხლად დავიგულე.
მაგრამ კიდევ მივრბოდი, თითქოს სულ თავისუფლად, აღარც ფეხები მიმძიმდა და გულიც ჩაწყნარდა.
ეს რა დღეში ჩავვარდი მეთქი, ისევ ვფიქრობდი, ოღონდ ამჯერად შეშინებულისა და დამფრთხალის არაფერი მეცხო.
ერთი ეგაა, უკან ცოცხალი თავით არ ვიხედებოდი, თითქოს ამიკრძალესო და მივჯლიგინობდი პირმორღვეული.
მწვანეებში გამოწყობილი გოგო და ჭოკიანი ბუნდოვნადღა მოჩანდნენ და უცებ მივხვდი, რომ თუ ფეხს არ ავუჩქარებდი, ტყეს ისე შეერეოდნენ, რომ ვეღარ დავინახავდი.
ეს გავიფიქრე, თუ არა, იმწამს ასრულდა ჩემი წინასწარმტყველება და ეს ორი დავკარგე.
.
ახლაღა შევამჩნიე, რომ მარტო ვიყავი.
თითქმის გაშეშებული, ცივი ოფლით სველი კისერიც მივატრიალე, როგორც იქნა უკან კაციშვილი არ ჭაჭანებდა, არადა, მთელი ამ ხნის განმავლობაში ზურგსუკან უზარმაზარ მწვანეტრიკოიანთა ლაშქარს ვგრძნობდი.
რა ჯანდაბა მოხდა.
წვიმა შეწყდა, ჩამოღამდა, ამ ადგილასაც ცხოვრებაში არ მომიდგამს ფეხი.
გვარიანად მირბენია გავიფიქრე და ცოტა არ იყოს, გული დამწყდა.
ეს ხალხი მაინც არ დამეკარგა.
თუმცა, რას ვაპირებდი, რომც დავწეოდი.
და საერთოდ, რა ჯანდაბად გამოვიქეცი.
ბორმა მომაწვა ყელში.
დებილი ვარ ნაღდი, რა.
ასეთი აზრებით მივაბიჯბდი სველ გზაზე.
ასფალტზეც აღარ მივდიოდი უკვე, ტყის ბილიკს მივუყვებოდი, მოსაცმელის ბარაქიან ჯიბეებში ხელებჩაწყობილი.
ლამის ცრემლიც კი მომერია, ასე უაზროდ რომ აღმოვჩნდი ამ უკაცრიელ ადგილას.
უცებ რაღაც შარიშურის ხმა გავიგონე, გული შემიხტა და სუნთქვა შემეკრა.
ფეხები გამიშეშდა, ნაბიჯს ვერ ვდგამდი ვერც წინ, ვერც უკან, სმენად ვიყავი ქცეული.
შარიშურს ხმელი ფოთლები გამოსცემდა, რაღაც ნაცნობი რიტმით.
დავუკვირდი, მხედველობა დავძაბე და ამ დროს, როცა ის ის იყო, რაღაც გავარჩიე, ზედ ჩემს სახესთან იმ მოხარხარე გოგოს სახე ამესვეტა და იმხელა პირი დააღო, რომ დედას გეფიცებით, აქამდე მიკვირს, იმწუთას როგორ არ ჩავისვარე შიშისგან.
აზრზე რომ მოვედი, უკვე თავქუდმოგლეჯილი გამოვრბოდი გზისკენ, თურმე იმ გოგოს ჩემი შეჭმა აზრადაც არ მოსვლია, უბრალოდ იმ თავის მწვანეტრიკოიანთან ერთობოდა და თავზე რომ დავადექი, დიაცურად გამომლანძღა პირი მოაღო და სულ წივილ-კივილით მამცნო ჩემი იქ ყოფნის უადგილობა.
ეეჰ, უზარმაზარი ტალახის გუნდებიც ავიკარი ბათინკებზე და საბოლოოდ გავბანძდი.
აკი ვიცოდი, რომ შეყვარებული წყვილები საღამოს ელოდებიან ხოლმე ტბის გარშემო.
ტბა არის მწვანე და სქელი.
შეყვარებულები იცვამენ მწვანეს, რომ არ გამოჩნდნენ ტყეში და ტანსაცმლიანად გორაობენ ხეებქვეშ.
.
.
რა სულელი ვარ, რა მომარბენინებდა, აკი ვიცოდი.
მადლობა ღმერთს, გზა მალე ვიპოვე.
აქედან უკვე ვიცოდი, როგორ უნდა ჩავსულიყავი ქალაქში.
ტყუილად აქ არავინ ამოდის.
უცებ ხარხარი ამივარდა.
მართლაც და, სასაცილო არ იყო, რა ამბავშიც გავეხვიე.
ვის მივდევდი, რომ მივდევდი.
რა მინდოდა.
ან ახლა რა მიხაროდა.
იხვის ტოლმა და კიდევ ბუს კვერცხები მაცივარში.
.
.
ერთხელ მაინც ვინმემ მითხრას ნორმალურად, რა პონტია ეს ბუს კვერცხები.
რა უნდათ ბუსგან.
.
.

კაქავაბერდის თავზე მთელი წელი ღრუბელია ჩამოწოლილი, ციხის გალავნის წვეტიანი ზღუდე თეთრ ღრუბლებში იძირება და მხოლოდ მაღალი კოშკები მოჩანან შავად.
შორიდან არ ჩანს რომ ეს მხოლოდ ნანგრევებია და ციხე-კოშკი ჩამონგრეულია, სათვალთვალო კოშკზე გუშაგი დგას.
სასახლის ყველა კარი ჩარაზულია, ციხე-კოშკის თავიდან კი ვიღაც გასძახის კლდის ციცაბოზე მომავალ მგზავრს.
ხოლო როდესაც ქარი ღრუბლებს გაფანტავს ხეობებში და ნაფლეთებად დაშლის, გამოჩნდება გალავანზე მოდებული ბურდები, ციხე-კოშკის დახრილი თავი და ნახევრად მიწაში ჩაწოლილი გალავნის კედლები _ არავითარი რკინის კარი, არც გუშაგი კოშკის თავზე.
სიჩუმეს დაუსადგურებია კაქავაბერდის ნანგრევებში, მხოლოდ ხევში ხმაურობს მდინარე ბასუტი, რომელიც ჩამოფხეკს ნაპირებს და მორეცხავს მდინარის კალაპოტის ლურჯ გრანიტს.
თავის ვიწრო კალაპოტში მიიკლაკნება მდინარე ბასუტი და თითქოს, მისი თეთრი ქაფის ქვეშ ათასი ქოფაკი ძაღლი ყმუილით ღრღნის თავის ქვის ბორკილებს.
გალავანზე ძერასა და სვავს ბუდეები გაუკეთებიათ, როგორც კი ციხის კედლებში ფეხის ხმა გაისმის, ისინი ყრანტალს იწყებენ.
გამოფრინდებიან ბუდეებიდან და შიშისმომგვრელად დაფრინავენ ციხის თავზე, ბოლოს კი გამოჩნდება ქვის არწივი მოკაუჭებული ნისკარტით, შუბის წვერებივით ალესილი ბრჭყალებით, ფოლადის ჯავშანივით ფრთებით.
კაქავაბერდის მაღლობზე ერთადერთი ყვავილი ალპური იაა, რომელსაც კაკბის ფეხივით წითელი ღერო და მეწამული ყვავილი აქვს.
ალპური ია ქვებში იზრდება, გალავნის კედლების ქვეშ, მზისგან ქვები ცხელდება და როცა ღრუბელი გალავნის კედლებს და ქვებს დაჩრდილავს, ია იხრება და თავს თბილ ქვაზე დებს.
ყვავილების მტვერში მოსვრილ ფერად ხოჭოს ია ჰამაკად ეჩვენება, ხოლო ქვეყანა მეწამულ წალკოტად.
ქვევით, ხევში, მდინარე ბასუტის მეორე ნაპირზე, კლდეზე, როგორც ქანდარაზე, შემომჯდარი რამდენიმე სახლი მოჩანს.
დილაობით საკვამურებიდან გველივით მოიკლაკნება ლურჯი კვამლი და ღრუბლებში იკარგება.
შუადღის სიცხეში სოფელში მამალი ყივის, მამლის ყივილთან ერთად სახლის ჩრდილში მჯდარი მოხუცი გლეხი ამთქნარებს, ხელჯოხით ქვიშაზე ნიშნებს ხატავს, ნიშნებთან ერთად თავის წარსულს ჩხრეკს.
სოფელშიც და ციხის თავზეც დრო ნელა მიიზლაზნება, წლები თითქოს ერთ ხეზე მოსხმული ერთმანეთისმაგვარი ფოთლებია, ამიტომაც ირევა მოხუცის მეხსიერება.
მდინარე უწინდელ ჰანგზე მღერის, ისევ ქვები და ისევ ის ქვის არწივი.
რამდენ თაობას უცხოვრია მდინარე ბასუტთან, დაკემსილი ნაბდები გაუფენია ატალახებულ მიწაზე, ლერწმით შეუკრავს კარვები და ყოველ გაზაფხულზე, როდესაც კაქავაბერდის კალთაზე ალპური ია იშლება, თხა და ცხვარი ციხის ფერდობზე გაურეკია, გუდა ყველით აუვსია და ზამთარში ფეტვის პური და თხის ყველი უკვნეტია.
*** ერთ მზიან დღეს კაქავაბერდის ფერდს სამი მხედარი შესდგომოდა.
არა მხოლოდ სამოსზე, არამედ ცხენზე ჯდომაზეც ეტყობოდათ, რომ ორი მათგანი ქალაქელი იყო და არც კაქავაბერდი ენახათ და არც მისი ფერდობი.
მესამე მხედარი მათ მიუძღვოდათ და თუ წინამავალნი მაგრად ჩაფრენოდნენ თავიანთი ცხენების ლაგამს და წონასწორობას ძლივს იკავებდნენ, ეს უკანასკნელი თავისთვის რაღაც ნაღვლიან და უსასოო სიმღერას ღიღინებდა, ისეთს, როგორიც ტიალი ხეობა, მოწყენილი ფერდობი და შორეული სოფელი იყო.
ციხის თავზე ჩამოწოლილი ღრუბელი ფარდასავით იხრებოდა და გალავანს ხან გამოაჩენდა, ხანაც დაფარავდა.
პირველი მხედარი თვალს არ აცილებდა გალავნის კედლებს.
მას თავში ციხის ისტორია უტრიალებდა, ეტრატებზე დაწერილი ისტორიული სიტყვები სამთავროთა დღეების შესახებ, როცა ჯავშნიანი ცხენები ფლოქვებს სცემდნენ რკინის კარიბჭესთან და ნანგრევებიდან დაბრუნებული მათი ადიუტანტები შუბებს იმარჯვებდნენ.
სათვალეებიდან მისი ყოვლისმცოდნე თვალები ხედავდნენ საბრძოლოდ აღკაზმულ ადამიანებს, მათი ხოტბის შესხმისთვის გამზადებულ ლერწმისკალმიან მემატიანეებს.
პირველი მხედარი ძველ გზას ეძებდა და ვერ ამჩნევდა ნაცარში მოთამაშე ნახევრადშიშველ ბავშვებს, თხებს, რომლებიც გაკვირვებისგან თავებს მაღლა წევდნენ.
ფეტრისქუდიანი მეორე მხედარი კაქავაბერდის მაღლობზე სიძველეებს არ ეძებდა, მის მთელ სიმდიდრეს უბის სქელი რვეული და ფანქარი წარმოადგენდა.
საკმარისი იყო თვალი მოეკრა მშვენიერი სახისთვის, დაენახა ლამაზი კუთხე ან ხავსმოკიდებული ქვა, რომ მყისვე თვალით აღქმული ფურცელზე გადაჰქონდა.
პირველი მხედარი არქეოლოგი იყო, მეორე _ მხატვარი.
როცა კარვებს მიაღწიეს, ძაღლებმა შეუტიეს მხედრებს, მესამე მხედარი მათრახით ძაღლების მოგერიებას ამაოდ ცდილობდა, მათ მხედრებს ციხის გალავნამდე სდიეს, ყეფის ხმაზე რამდენიმე ადამიანი გამოვიდა.
კაქავაბერდის ქვები თითქოს გაცოცხლებულიყვნენ და არქეოლოგს ელაპარაკებოდნენ, ის სათუთად ეპყრობოდა თითოეულ ქვას, ათვალიერებდა, ზომავდა, რაღაცას იწერდა, ფეხით ფშვნიდა მიწის გოროხებს და მიწაში ჩაფლული ქვის ბოლომდე აღწევდა.
მან ციხე-კოშკის სათვალთვალოდან ხმამაღლა დაიყვირა, როცა კუთხეში ქვაზე ამოკვეთილი სიტყვები შენიშნა.
მეორე მხედარი, რომელსაც ცხენებისთვის აღვირი აეხსნა და კედელთან დაცუცქული ეწეოდა, არქეოლოგის ყვირილზე წამოხტა, იფიქრა, რომ სათვალეებიანს გველმა უკბინა.
ფეტრისქუდიანმა შეამჩნია წვეტიანი გალავანი, ნანგრევები, კედლების ნაშალი, ციხის შესასვლელის ხატვისას ერთი წამით ფანქარი ხელში გაუშეშდა, რადგან ხმაურზე სვავი გამოფრინდა ბუდიდან ყრანტალით და გალავნის თავზე შეკრა ირაო.
ცხენებს სვავების ყრანტალის შეეშინდათ, დაიძაბნენ, ერთმანეთს მიუახლოვდნენ და როცა არქეოლოგმა კოშკის მწვერვალიდან დაიძახა, რომ მან იპოა ბაკურ მთავრის სამარხი, მხატვარმა მისი სიტყვები ვერ გაიგო.
მას თვალი არ მოუცილებია სვავებისათვის.
მათი მძლავრი ფრთებისათვის, სისხლისფერი მოკაუჭებული ნისკარტებისთვის, ო, რა ძალა იგრძნობოდა მათ ფრენაში.
მხატვარს ფანქარი ხელში შერჩა და ვერც კი შეამჩნია, როგორ ჩამოუვარდა ქუდი მიწაზე.
ჩიხე-კოშკის ფერდობზე თავწაკრული, ქამარში ნამგალ გაჩრილი კაცი ამოვიდა და ცხენებთან მჯდარ დარაჯს ჰკითხა, თუ ვინ იყვნენ ჩამოსული სტუმრები.
ამაზე მოხუცმა უპასუხა, გალავნის თავზე ჩაფლული ოქროს განძის საძებნელად იყვნენ ჩამოსულებიო.
გლეხი ჩაფიქრდა, კეფა მოიქექა და ხევისკენ გაემართა ყანის სათიბად.
მიდიოდა და ფიქრობდა: რა იქნებოდა, მას რომ ეპოვნა განძი.
რამდენჯერ მჯდარა სწორედ იმ ქვაზე, რომელიც არქეოლოგმა გადააადგილა.
რომ სცოდნოდა, განძი ხომ მისი ახალუხის ჯიბეში იქნებოდა.
რამდენ ძროხას იყიდდა.
ამ ფიქრებში იყო, როცა ყანას მიუახლოვდა, ჩოხა მოისროლა, ჩოხასთან ერთად _ ზედმეტი ფიქრებიც და მუშაობას შეუდგა.
ციხის ქვებში მეწამული ია ამოზრდილიყო, არქეოლოგი ვერ ამჩნევდა ვერც ყვავილს და ვერც ბალახს.
მისთვის ქვეყანა ვრცელი მუზეუმი იყო, სადაც არანაირი სიცოცხლე არ არსებობდა.
ის ქვებზე შემოხვეულ ხავსს აცლიდა, ჯოხის წვერით ძირფესვიანად გლეჯდა კლდის ნაპრალებში ამოზრდილ იას, ქვას ხელით ეფერებოდა და წარწერებს მტვერს აცლიდა.
ფეტრისქუდიანმა კაცმა, როცა ყველაფერი, რაც არქეოლოგს სჭირდებოდა, ჩაიხატა, რვეულის ახალ გვერდზე გამოსახა გალავნის ერთი ნაწილი, საიდანაც ქვის არწივის ბუდე და გალავნის ფერხთით ამოზრდილი ალპური ია მოჩანდა.
*** ნაშუადღევს ისინი გალავნიდან ჩამოვიდნენ, არქეოლოგმა კიდევ ერთხელ შემოიარა ციხე-კოშკის ოთხივე მხარე და ჩქარი ნაბიჯებით დაეწია ცხენებს.
ამჯერად ყველას მესამე მხედარმა გაუსწრო, თუ არქეოლოგის თავში ბაკურ იშხანი და ისტორიკოსის ეტრატი ტრიალებდა, მხატვარი იებს ხედავდა და მდინარე ბასუტის ყრუ ხმაური ესმოდა, მესამე მხედარს კი ლავაშები და მაწონი ელანდებოდა.
მან პირველივე კარავთან დააბა ცხენები და კარვის ვიწრო შესასვლელში შევიდა.
მშიერი ცხენები ხარბად ძოვდნენ ქორფა ბალახს.
კარვის შესასვლელის წინ, კერიასთან, პატარა ბიჭი ნაკვერჩხალზე სოკოს წვავდა.
უცხო კაცების დანახვამ ის გააკვირვა, არ იცოდა, როგორ მოქცეულიყო-სოკო ცეცხლზე მიეტოვებინა და დედის დასაძახებლად გაქცეულიყო, თუ სოკოც თან წაეღო.
როცა კარავთან დედის შიშველი ფეხის და ტანსაცმლის შრიალის ხმა გაიგონა, ბიჭს გული მოეცა, შემწვარი სოკო ნაკვერჩხლიდან აიღო და კერიაზე დადო.
დედა შემოვიდა, თავსაფარი ოდნავ ჩამოიფარა თვალებზე, კუთხეში დაწყობილი დაკეცილი ბალიშები სტუმრებს მიაწოდა.
მესამე მხედარმა არქეოლოგის ჩანთიდან კონსერვის ქილა ამოიღო.
ჩვენ მშივრები ვართ, დაიკო.
თუ გაქვს, მაწონი მოგვეცი და ჩაიდანი დაგვიდგი, შაქარი გვაქვს.
თქვა მან.
ქალი კერიასთან მივიდა, სოკო გადადო, დაიხარა წივებს სული შეუბერა, თავშალი ჩამოუსრიალდა.
ფეტრისქუდიანმა ქალის თეთრი შუბლი, შავი თმა და მუქი თვალები კარგად დაინახა.
ის დაჟინებით უცქერდა გაკვამლულ კერიასთან დაჩოქილ ქალს.
ნეტავ, სად ენახა მას მსგავსი სახე, მაღალი თეთრი შუბლი და მუქი იისფერი თვალები.
.
დიდი დრო გასულიყო იმ დღიდან, ნუთუ შესაძლებელია ასეთი მსგავსება.
ტუჩებიც კი მსგავსია.
კაქავაბერდელი ქალის სახე მზეს კი გაერუჯა, მაგრამ თვალების ფორმა ისეთივე ჰქონდა, როგორიც იმას, რომელიც ამ ქალივით ტანკენარი იყო.
ქალი ჩაის ჩუმი და ჩქარი მოძრაობებით ამზადებდა.
ყოველთვის, როცა იხრებოდა მისი მკლავების ვერცხლისფერი სურმები პატარა ზარებივით წკრიალებდნენ.
იმ ქალსაც შრიალა ტანსაცმელი ემოსა, ნაცრისფერ პალტოს ატარებდა, შავი ხავერდის ქუდი ეხურა, რომლზეც გრძელი ნარინჯისფერი ქინძისთავი ებნია.
შორს იყო, ძალიან შორს.
იქნებ მდინარე ბასუტი სხვა მდინარესთან შერევით აღწევს იმ ზღვას, რომლის სანაპიროს, ქვიშაზე, ერთ დღეს ერთად ისხდნენ ქალი და მხატვარი.
დარაჯმა კონსერვის მეორე ქილა გახსნა, არქეოლოგი ჩაფიქრებულიყო, ბიჭმა სოკო შეჭამა და კონსერვის მბზინავ ქილას მიაშტერდა, დაცარიელებას ელოდა, კაცმა შენიშნა მისი მზერა და ქილა გაუწოდა.
ბიჭმა ხორცის დარჩენილი ნაჭრები ძაღლს დაუყარა, თვითონ კი ბავშვებთან გაიქცა, რათა მათთვის თეთრი რკინის კოლოფი ეჩვენებინა, რომელიც ამ მხარეში უცხო იყო.
ქალი კერიის წინ იჯდა და ჩაის ადუღებას ელოდა, უყურებდა ცეცხლი რომ არ ჩამქრალიყო, და წივებს ერთმანეთში ურევდა, როცა კვამლი გველივით მოიკლაკნებოდა კარვის ლერწმიანი კედლების ნასვრეტებიდან, დიასახლისი თავდასაცავად ხელებს თვალებზე იფარებდა.
იმ ქალს არასდროს უვლია შიშველი ფეხებით, არ მჯდარა გაკვამლული წივების წინ.
დილაობით ზღვა სხვადასხვანაირი იყო და ნაპირების კირქვას ლოკავდა.
ნაპირზე ხავერდის ქუდიან ქალს მარაოს ბოლოთი ქვიშაზე რაღაც ნიშნები გამოჰყავდა და მერე შლიდა, მხატვარი კი ხმელ ტოტს აქუცმაცებდა და როცა ტალღები მათ ფეხებზე ელამუნებოდნენ და მერე უკან გარბოდნენ, თან ნაფოტები მიჰქონდათ.
იმ დგეს იქ დაპირების სიტყვები ითქვა და ზღვაში დაინთქა.
მერე სხვა დღეები დადგა, მოულოდნელად და ნათლად დამთავრდა ყველაფერი.
მეხსიერებას შემორჩა წყვილი იისფერი თვალი, ნაცრისფერი პალტო და მარაოს ბოლო, რომლითაც ქალი ქვიშაზე დაპირებებს წერდა და შლიდა.
ჩაიდანი ადუღდა, ქალმა სუფრა გააწყო, როცა დაიხარა ნაწნავი ზურგზე გადაეწია, ზღვისპირა ქალს მოკლედ შეჭრილი თმა და თეთრი კისერი ჰქონდა, თხელი კანის ქვეშ ლურჯი ძარღვები ემჩნეოდა.
ბიჭმა სახლში შემოირბინა, მას რამდენიმე ბაშვი მოჰყვა, რომლებიც ჭილოფზე მსხდარ სტუმრებს გაკვირვებული მზერით მიაჩერდნენ, ბიჭს ძალიან გაუხარდა, როცა მას მეორე კოლოფიც აჩუქეს, ამჯერად გარეთ არ გაქცეულა, ჭილოფზე დაჯდა და დედამ ჩაი დაუსხა, ხოლო ფეტრისქუდიანმა კაცმა შაქრის მოზრდილი ნაჭერი ჩაუგდო ჭიქაში.
ბიჭს გაუკვირდა და როცა ზედაპირზე ბუშტუკები ამოვიდა, შაქრის მოსარევად ჭიქაში თითი ჩაყო, ცხელმა ჩაიმ თითი დასწვა, მაგრამ კრინტი არ დაუძრავს, არქეოლოგსაც და დედასაც ბიჭის ოინზე გაეცინათ.
ფეტრისქუდიანმა კაცმა იცნო ეს ღიმილი, ალბათ, მსგავსი სახეების მქონე ადამიანები ერთნაირად იღიმიან.
ქალს ზედა ტუჩი შეუმჩნევლად აუთრთოლდა, ტუჩები სისხლისფერი მიხაკივით გაუწითლდა, ღიმილმა თვალები გაუბრწყინა.
მხატვარმა უბიდან რვეული ამოიღო, გადაშალა ქვებისა და ძეგლების ჩანახატები და თეთრ ფურცელზე ფანქრის ჩქარი მოძრაობით კერიასთან მჯდარი ქალი გამოსახა.
ნაკვთები იმდენად ნაცნობი იყო, რომ დახუჭული თვალებითაც კი ხედავდა ქალის პროფილს.
მხოლოდ ბიჭმა დაინახა დედა თეთრ ფურცელზე, ალბათ ფიქრობდა, რომ მხატვრის ფურცლები ანკარა წყალივით ირეკლავდა ყველაფერს.
ცოტა ხნის შემდეგ ცხენები უკვე კარვის წინ იდგნენ, მესამე მხედარი მათ კაზმავდა, უნაგირს ჩანთა მიაბა და ქალთან დასამშვიდობებლად მივიდა.
ქალი ადგა, თავშალი სწრაფად ჩამოიწია შუბლზე და თითების ბოლოებით ჩამოართვა ხელი, დანარჩენებმაც მათ მიბაძეს, ამჯერად ქალმა ხელები მკერდთან მიიტანა და თავი დაუკრა მათ.
ფეტრისქუდიანმა კაცმა ბიჭს ვერცხლის ფული აჩუქა და თმაზე მიეფერა.
ცხენები კაქავაბერდის ფერდობს ბასუტის ხეობისკენ ჩაუყვნენ.
სამივე მხედარი ჩაფიქრებულიყო, თითოეული მათგანი მეხსიერებაში საკუთარ სურათს ხატავდა.
გზის ორივე მხარეს ალპური ია მოფენილიყო, ფეტრისქუდიანი დაიხარა, მოწყვიტა და რვეულის იმ ფურცელში ჩადო, რომელზეც ქალი ეხატა.
ქვები ხმაურით ცვიოდნენ ხევში, ის კი ფიქრებში ზღვას ხედავდა, რომელიც ნაპირზე ხან ხავერდის ქუდიან ქალს გამოიყვანდა, ხანაც ნაწნავიანს, გალავნები.
.
.
მათ საძირკველთან მეწამული ალპური იები.
*** მოსაღამოვდა.
.
.
იმავე გზით კარვებისკენ დაღლილი კაცი ადიოდა.
მთელი დღე თიბავდა და წელი სტკიოდა, ამიტომ ადიოდა ნელა, ჯოხს ეყრდნობოდა და ზოგჯერ ისვენებდა, მუხლები უკანკალებდა.
მთიბავი შუადღეს ნანახი კაცი იყო, რომელსაც მესამე მხედარმა ციხე-კოშკის განძის ამბავი უამბო.
თავისი ყანიდან მან მხედრები დაინახა და იფიქრა, რომ უნაგირზე დამაგრებულ ჩანთაში სწორედ ის განძი იყო, რომელიც მიწაში ინახებოდა.
რამდენჯერ მჯდარა იმ ქვაზე, როცა კოშკის ნანგრევებისკენ თხა და ცხვარს მიერეკებოდა.
ამ ფიქრს გაებრაზებინა, თუ დაღლას _ კაცი აფორიაქებული იყო, საღამოს ტყეში სანადიროდ გამოსული მშიერი დათვივით.
მან პირველ კარავს მიაღწია, ფეხით გაწია ძაღლი, რომელმაც პატრონის დასახვედრად კუდის ქიცინით მოირბინა, წელიდან ნამგალი მოიხსნა და კუთხეში მიაგდო, ჯოხი კერიასთან დადო და ჩუმად დაჯდა ჭილოფზე.
კერია ბოლავდა, ჩაიდანი დუღდა, ბალიშზე შაქრის ორი ნატეხი იდო .
მთიბავს ჯერ ახალუხი არ გაეხადა და წინდები არ გაებერტყა, რომ ოთახში სურმების ჯღარუნით და ტანსაცმლის შრიალით ქალი შემოვიდა, ბიჭი, დედის კალთას ამოფარებული, კონსერვის ქილებით ხელში, შემოიპარა და მამისკენ გაიქცა.
მამა მიხვდა, რომ მხედრები მის ჭილოფზე დამსხდარიყვნენ, ბიჭმა მხატვრის ნაჩუქარი ვერცხლის ფულიც აჩვენა.
კაცმა ბიჭიც და ცარიელი კოლოფებიც ფეხით გაწია, ბიჭი დედის კალთას ჩაებღაუჭა და ატირდა.
მამამ ხმა დაარბილა, შვილს დაუძახა და ფული გამოართვა.
ბიჭი აცრემლებული სახით მოუყვა მამას, რომ ფულის მჩუქნელმა ფურცელზე დედა დახატა.
ეჭვმა ნაპერწკალივით გაიელვა გაბრაზებული კაცის გულში, თვალები გაუფართოვდა და ქალის სახეზე სიწითლე შეამჩნია.
ეს ყველაფერი ერთ წამში მოხდა, მეორე წამში კი კაცმა გაცოფებული დათვივით იფეთქა, მძიმე ჯოხი აიღო და ქალს გამეტებით დაარტყა.
სურმები ახმაურდნენ, სკამიდან ჩაიდანი გადმოვარდა, ქალი ტკივილმა დაამუნჯა, ხელი ზურგისკენ წაიღო და გარეთ გამოვიდა, რათა კარვის წინტირილით გული მოეოხებინა, ბიჭი დედის კალთაში იმალებოდა, კაცი ცოტა ხანს კიდევ ბრაზობდა, მერე ფეტვი ჭამა და ჭილოფზე დაჯდა.
შემდეგ კაქავაბერდის თავზე სიჩუმე ჩამოწვა, კერიებში ცეცხლი ჩაინავლა, ბნელი ღამე ჩამოწვა, ნადირთა ხმისგან შეშინებული ძაღლები კარვების წინ აიტუზნენ, ცხვარი ბალახზე დაწვა, ჭილოფისკენ წავიდა ქალიც .
.
.
კაქავაბერდის თავზე ღრუბელი გოლიათი ლოკოკინასავით ჩამოსრიალდა, კარვებზე ღამის სინესტე ჩამოწვა, ალპური იის ყვავილებს ცვარი დაეცა.
მეწამული იით მთვრალ ხოჭოს ყვავილებში ეძინა და ეჩვენებოდა, რომ მთელი ქვეყანა სურნელოვანი წალკოტი, ალპური ია იყო.
.
.

პირველი მორიელი რედაქციიდან რომ გამოდიოდა მაშინ იგრძნო.
ბინდდებოდა, მეორე სართულიდან კიბეს დაუყვა, პალტოს საყელო აიწია და პაპიროსის ამოსაძვრენად ხელი ჯიბეში ჩაიყო_თითებზე რაღაც ააცოცდა.
ხელი ჯიბიდან სასწრაფოდ ამოიღო, დაიხედა და ცივმა ოფლმა დაასხა.
ელდანაკრავმა მთელი ძალით დაიქნია ქვეწარმავალი, კიბის საფეხუზე დააგდო და გასრისა, მაგრამ მოინუსხა.
კარგა ხანს ვეღარ გადადგა შემდეგი ნაბიჯი, გასრესილ მორიელს დაშტერებოდა.
შფოთვა მოეძალა.
რამენაირად თავი უნდა მოეთოკა.
ფრთხილად ჩადგა ფეხი შემდეგ საფეხურზე, დაჭყლეტილ ქვეწარმავალს გვერდი ისე აუქცია, თითქოს წამოხტომისა ეშინოდა.
რამდენიმე საფეხურის შემდეგ პირით უკვე სადარბაზოს გასასვლელისკენ იდგა.
სულ ათი თუ თერთმეტი ფეხის ჩადგმაღა ჰქონდა დარჩენილი რათა იქ გასულიყო, საიდანაც მომაკვდავი დღის შუქი შემიდიოდა.
ეს, მიხეილის ქუჩის შუქი, თუნდაც გაცრეცილი, თუნდაც ღვთისა და ხვალინდელი დღისგან განწირული იმედს ჰგავდა.
ზიმედ ამუშავდა გონება: "მორიელი.
რა ჯაჰნაბამ ჩამისვა ჯიბეში.
რა დოზანაა.
" ქუჩაში გავიდა_ ვაშა.
ყინავდა, ოღონდ ტფილისურად, უთოვლოდ.
მეორე ფიქრი თავში, რომ მოუვიდა ასეთი იყო: "რამ შემეშინა და ამაცახცახა ასე ძალიან.
" შემდეგ იქითა მხარეს უნდა გადასულიყო, მაგრამ ისევ ნაბიჯი გაუცივდა_კისრიდან ხერხემლის გასწვრივ ისევ რაღაც მიუძვრებოდა.
გაიწელა, ხელის ჩაყოფა სცადა, მაგრამ პალტოს ვიწრო და უხეშმა საყელომ არ გაუშვა.
ის კი უკვე ბეჭებთან ცოცავდა.
ფეთიანად გაიხადა პალტო.
როგორ და რანაირადაც მოახერხა და მიწვდა ისე დიაცა ხელი.
მოარტყა.
პალტო იქვე ცაცხვის დაბალ ტოტზე დაკიდა.
არაფრისა მორიდებია, პიჯაკს შიგნიდან პერანგი ამოიჩაჩა, მიიგრიხ-მოიგრიხა, ტანი გაიქნია-გამოიქნია, ორჯერ-სამჯერ ახტა-დახტა და ბეჭებზე მისრესილი მორიელი მიწაზე ჩამოატყეპა.
ღელვისას სჩვეოდა, თითებს თმაში შეიცურებდა და უკნ გადაიწევდა.
ახლაც ასე ჰქნა.
რედაქციაში აბრუნებას კი აზრი აღარ ჰქონდა, იქიდან ხომ ბოლო თავად გამოვიდა.
მერე ყველა ჯიბე საგულდაგულოდ შეიმოწმა _ რა მორიელი, რის მორიელი.
პალტო ცაცხვის დაბალი ტოტიდან ჩამოხსნა მკლავზე გადაიკიდა და ქუჩის გადასაკვეთად ტროტუარიდან ფეხი ჩადგა, მაგრამ ორი ნაბიჯის მერე შეჰყვირა, რადგან ახალი ქვეწარმავალი მარჯვენა სახელოში მიუბობღავდა.
აი, ახლა კი პალტო შუა მიხეილის ქუჩაში დააგდო და მარცხენა ხელით მარჯვენა მკლავი იცემა.
თან, იცემა და ასე უბრალოდ.
მორიელის გაჭყლეტვა ხომ იგრძნო მაინც ვერ შეჩერდა, მიაყოლა და მიაყოლა სილაქი.
სიცივე აღარ აწუხებდა.
სიცივე კი არა, აღარაფერი აღარ აწუხებდა კაცთა საწუხრებიდან, იმიტომ, რომ ქვეწარმავალი ახლა მარცხენა მკლავზე დაუბობღავდა.
მარჯვენა დაიცა მთელი ღონით.
მერე ისევ, ისევ, ისევ.
მეეტლეს ეგონა, რომ ქუჩაში დაგდებული პალტოს ასაღებად დახრილი კაცი ხედავდა.
ბოლოწამსღა მოჰქაჩა ცხენებს აღვირი.
ცხენსაც არ ეგონა გაჩერებას ასე სწრაფად თუ მოსთხოვდნენ.
მოკლედ ეტლმა გეზი დაჰკარგა და კიდევ კარგი ძალიან არ მიჰქროდა, თორემ პალტოსთვის დახრილ კაცს მოჰკლავდა.
მაგრამ გადარჩენილ კაცს მთელი ეს ამბავი არ დაუნახავს, ორთავ ხელს მუცელსა და მკერდზე ირტყამდა.
გიჟი დაამბით, მამაძაღლი, გიჟი.
გარადავოი.
_იღრიალა მეეტლემ.
გიჟი ყამით შეჩერდა, მეეტლეს ცარიელი მზერით შეხედა, მერე ის თავის პალტო ქუჩაში დასტოვა და გაღმა გადაბარბაცდა.
გზად, კიდევ, პიჯაკიც გაიძრო, პერანგიც შეიხსნა და ტანიდან რამდენიმე მორიელიც ჩამოუვარდა, მაგრამ ეს მის მეტი არავის შეუმჩნევია.
გარადავოი ახლოს არ აღმოჩნდა.
ეტლთან სამმა თუ ოთხმა გამვლელმა მოიყარა თავი, რადგან იმ სიცივეში სეირისთვისაც კი იქ დიდხანს გამჩერებელი არავინ იყო.
უი, რა მთვრალია,  თქვა ქალმა, რომელსაც ბეწვის საყელოში ჩამალული სახე არ უჩანდა.
გიჟია, ჩემმა მზემ, რა მთვრალი, რის მათვრალი ვერ ცხრებოდა მეეტლე.
მარაფეტია.
საქმის ცოდნით ჩაიბუტბუტა გრძელცხვირა ახალგაზრდა, ნახშირივით შავმა კაცმა, და მიმოიხედა, იმიტომ, რომ ჰამაც უნდოდა მისი სხვანაირად ჩაბუტბუტებული ვინმეს გაეგო და მიმხვდარიყო, რა ბიჭთანაც ჰქონდათ საქმე, ჰამაც ისეთი რამე თქვა წესით, რომ არავის უნდა გაეგო და ვითომ სწორედ ეს შეამოწმა კიდეც.
იქით პორტფელიანმა ბატონმა ჩაიარა და ყველას ალმაცერად გაჰხედა.
ის კი გაიქცა.
გაღმა, რომ გადაბანცალდა ერთიც ამოისუნთქა და გაიქცა.
ზევით მირბოდა, ცალ ხელში პიჯაკი ეჭირა, მეორეს იქნევდა.
სირბილში მორიელები არ სჩანდნენ.
მირბოდა სანამ ქოშინმა დახრჩობა არ დაუპირა, მაგრამ ზედა ქუჩაზე გულს უკვე მკერდის ამოგლეჯვა და თავისი გზის პოვნა უნდოდა.
მეტი ვეღარ შეძლო, შედგა, მოიხარა, მუხლებს დაეყრდნო, მიწას ჩაჰხედა.
ნახევარ ნაბიჯში მისკენ ხუთი მორიელი მობობღავდა.
ოჰ, თქვენი ხუთივეს შესდგა, დახოცა, დაჭყლიტა, დასრისა, მუსრი გაავლო და ფანრის ბოძს მიეყრდნო.
შორიდან გაზის ფანრების ამნთები მოდიოდა, ქუჩას მოუყვებოდა, თავის საქმეს შვრებოდა.
რა ვქნა.
ხმამაღლა ჰკითხა ბინდიან ქუჩას.
ჯერ კიდევ ქოშინებდა.
გზის გაგრძელება ამჯობინა.
რამდენიმე ნაბიჯი, რომ გადადგა ხელი დაიქნია, ქვეწარმავალი ჩამოაგდო, ფეხიც დააბიჯა, ოღონდ აღარ უღრიალია.
მეფანრეს გაუსწორდა, მეფანრემ ეჭვით შეხედა.
მორიელები მესევიან,  შესჩივლა.
დაგესევიან, მამაძაღლი, აბა, რას იზამენ.
ეხლა ისეთი დროა თავი გააქნია მეფანრემ და გაერიდა.
აგურის კედელს მიეყრდნო.
ეს კედელი მანუფაქტურის ღობე-გალავანი იყო.
კისერში ჩაიყო ხელი და ტკაც, მოუჭირა.
ვერ კი მკბენენ, ისე ვხოცავ, მაგრამ როდემდე.
ფერი სულ წასული ჰქონდა, გათანგულიაო, ამაზე იყო ნათქვამი.
შემდეგ ფეხის გულზე იგრძნო ღიტინი.
ბათინკი გაიხადა და დაბერტყა.
ორი ჩამოვარდა.
აბანოში წავიდე.
წადი, რა,  უპასუხა საიდანღაც ამოზრდილმა ბავშვმა.
სეირობდა მამაძაღლი.
მოიწი აქ ბიჭო.
მოიწი და ორ შაურს მოგცემ თითით მოიხმო და რომ მიუახლოვდა თითითვე მიწისკენ მიანიშნა ამას ჰხედავ.
რასა.
აი, რაც დაბობღავს.
ბიჭმა რამე უპასუხა თუ არა ვეღარ გაიგო, რადგან, რაღაც ჯანდაბამ გვერდით მიახედა.
აგურის კედლიდან, რომელიც მანუფაქტურის ღობე-გალავანი იყო, მორიელები გადმოდიოდნენ.
აი, ახლა კი ძალიან ხმამაღლა იბღავლა და გონებაზე შავი ფარდა ჩამოეფარა.
დღის შუქი მოკვდა, ქუჩას უკვე გაზის ფანრები ანათებდნენ.
თავი მეორე ყვავები რექვიემს ჩხაოდნენ იმავე დღეს ფოტოგრაფ ევგენი ენიკალოპოვის დაკრძალვას მაინც და მაინც ბევრი ხალხი არ დასწრებია.
თუ დაკვირვებიხართ, კიდევ, ყოველთვის ასეა: პროცესიის მონაწილეთ მოქალაქეებზე ორჯერ მეტად სცივათ.
კუბოს ენიკალოპოვის მეუღლე და გათხოვილი შვილი მიუყვებოდნენ.
შვილიშვილებს ბავშვურად, აქეთ-იქით გაურბოდათ თვალები და გამართულ გზაზე სიარულს საფლავებზე ხტუნვა ერჩიათ, სიძე კი რამეებს და რუმეებს აგვარებდა _ დანარჩენებს ხან საქმიანად გაასწრებდა და ხანაც საქმიანადვე ჩამორჩებოდა.
მიუსაფარია სასაფლაო.
მიუსაფარია ზამთარი.
თითქმის შავ ხეებს ფოთლები აღარ ჰქონდათ და ტოტებზე ყვავები შემოესათ.
ყვავები რექვიემს ჩხაოდნენ.
ჩრდილიან ადგილებში ძველი, გაყინული თოვლი გამვლელს და გამომვლელს ახსენებდა, რომ ისინიც აუცილებლად მოკვდებოდნენ.
ისტორიკოსმა გრიგოლ ლაშხმა გაყინული თითები ანგლიჩნური, ოღონდ ძველი პალტოს ჯიბეებში ღრმად ჩამალა _ ხელთათმანები შინ დარჩენოდა.
ის და გარდაცვლილი ბოლო ხუთი წლის განმავლობაში ფრიად მეგობრობდნენ.
ენიკალოპოვი შეუცვლელი კაცი იყო, ყველაფერი ეხერხებოდა.
ვორონცოვის მოედნის უკან ატელიეს ფლობდა, ფოტოგრაფიებს იღებდა, ზაფხულობით კი აუცილებლად პოულობდა დროს და მთელი ტფილისი კოჯორსა და მანგლისში, რომ გაიკრიფებოდა მეცნიერებს ექსპედიციებში დაჰყვებოდა.
ბოლოს დიდი გეგმებიც დასახა, უკვე ალბომის გამოშვებაზე ფიქრობდა.
ლაშხთან ერთად მეცენატის მოძიებასა და ევროპაში გამგზავრებას აპირებდა.
ევროპაში ხომ ტიპოგრაფია სხვა სართულზე ბრძანდება.
მოკლედ გრიგოლ ლაშხს ევგენი ენიკალოპოვი ხელიდან გამოეცალა.
ბოლო ექსპედიციაში გადაღებული მთელი ფირიც ოხრად დარჩა, ერთი ფოტოგრაფია დაბეჭდა ცხონებულმა და მიაბარა კიდეც უფალს სული.
შეჩერდნენ.
სიძე დაფაცურდა, ქალებმა მოთქმას უმატეს.
ამ ქვეყნად ენიკალოპოვის ადგილი აღარ იყო, ბოლო ალაგასღა იწვა.
გრიგოლ ლაშხმა თავი ჩახარა.
ბავშვობიდან სთრგუნავდა კუბოზე დაყრილი მიწის გუგუნი.
ყველანი შეჯგუფდნენ.
საბრალო ევგენი, კაცო,  გვერდით ამოუდგა გარდაცვლილის ნათესავი, ვორონცოვის მოედანთან, ატელიეში რამდენჯერმე ნანახი შედარებით ახალგახრდა კაცი.
აბა მერე ქალებმა იკივლეს და ყვავებმა ჩხავილს უმატეს.
როგორ სჩხავიან ეს ოხრად დასარჩენები,  ისტორიკოსმა ლაშხმა სხვა არ იცოდა რა ეთქვა.
როგორ მოჰკვდა, კაცო, საწყალი.
გრიგოლმა გაკვირვებით შეედა და მაშინღა მოაგონდა, რომ მეგიბრის სიკვდილის მიზეზი არ იცოდა.
ნათესავი ეტყობა მიხვდა ასე რომ იყო საქმე.
მტკვარში დაიხრჩო საბრალო.
მტკვართან რამ მიიყვანა.
ფოტოგრაფიას იღებდა.
არა, თევზაობა მონდომებია.
ამ ყინვაში.
მეც ვერა გამიგია რა.
ალბათ, წერას ჰყავდა აყვანილი, თორემ სამუშაოზე წასული ისევ შინ მიბრუნებულა, თევზაობა მწადიაო, ტანისამოსი გამოუცვლია, ყელიანი ჩექმა ჩაუცვამს და გრიგოლ ლაშხი ვერაფერს მიხვდა.
კუბოს ფიცარზეც სწორედ ამ დროს დაიგუგუნა სასაფლაოს მუშების დაყრილმა მიწამ, გარდაცვლილის გათხოვილ შვილს კი გული შეუღონდა.
ახლო მდგომებმა ხელი შეაშველეს, კუნძზე თბილი თავშალი გაუშალეს, წყალი შეაძლიეს.
სიძემ გულშემოყრილ ცოლს გაჰხედა, სხვათა ზრუნვა დაინახა და კაცურად რამე-რუმეების მოგვარება განაგრძო.
ბავშვები დედას მიეხუტნენ.
ისტორიკოსი ანგარიშმიუცემლად ათვალიერებდა ხალხს.
სასაფლაოდან პირდაპირ სასწავლებელში, სტუდენტებთან მიიჩქაროდა.
ანაზდად მზერა უქუდო, ხუჭუჭა კაცმა მიიპყრო.
აქამდე არ დაენახა ეს კაცი, რომელიც გასაოცრად ჯიქურ მისჩერებოდა.
რაღაც ძალიან ავი იგრძნობოდა მის თვალებში.
ჩაფსკვნილი, ღონიერი ვინმე სჩანდა.
ლაშხმა მზერა მოარიდა, კაცმა კი არა.
თითქოს მიახლოება უნდოდა და ხელსაყრელ წამს ელოდებოდაო.
შემდეგ ლაშხს მავანი ჩამოეფარა, მაგრამ კაცმა ადგილი შეიცვალა.
ახლა თითქოს უფრო ბოროტად უყურებდა.
ისტორიკოსი შეშფოთდა.
"ვინ არის, რა უნდა ჩემგან.
 თუმცა თავისთვის დასმულ კითხვას ისა სჩვევია, რომ თავად თუ არ უპასუხე, არვინ გაგცემს ხმას.
ენიკალოპოვის ნათესავისკენ გაიხედა, ქვრივისთვის ხელმკლავი გამოედო და ანუგეშებდა.
პროცესია სასაფლაოს გასასვლელისკენ ბრუნდაბოდა.
ენიკალოპოვის ნათესავმა ლაშხის მზერა მაინც შეამჩნია და ისტორიკოსმა ამით ისარგებლა, მიუახლოვდა.
მომიტევეთ, ღვთის გულისათვის, მაგრამ ერთის წუთით მოგაცდენთ.
აი, ის ახალგაზრდა ცხონებული ევგენის ნათესავია.
რომელი, აბა.
აი, ის მაგრამ, მართლაც რომელი.
წამის წინ, როდესაც ისტორიკოსი კითხვისთვის პირს აღებდა ის ხომ იქ იდგა.
მომიტევეთ, ახლა აღარ ჩანს.
თვალს მოეფარა.
ეგ არაფერი, რომ გამოჩნდება დამანახეთ,  და ნათესავი სხვა ნათესავებს შეუერთდა.
გრიგოლ ლაშხი მარტო მიაბიჯებდა.
"ნეტავ სად გაქრა.
" ცხადია არ გამქრალა, მხოლოდ უკან აღარ მისდევდა, წინიდან მოევლო და მალიმალ აბრუნებდა თავს ისტორიკოსისთვის ავი მზერა რომ არ მოეკლო.
სასაფლაოს გარეთ კი ეტლები ჩამწკრივებულიყვნენ, კლიენტებს ელოდნენ.
ლაშხმა ნაბიჯი შეანელა, მერე ის წამი იხელთა უცნობი უკან რომ არ იხედებიდა და იმედჩასახული უახლოეს ეტლში აძვრა.
ავლაბრისკენ.
მეეტლემ მათრახი გაატლაშუნა, ცხენებმა ფლოქვები ააკაკუნეს, ხიდან ყვავმა დაიძახა ყველანი მაინც აქ დაბრუნდებითო.
"უხერხულად კი გამოვიდა, ქვრივს არ დავემშვიდობე გაიფიქრა ლაშხმა.
ეტლიდან გამოჩნდა როგორი გაფაციცებით იყურებოდა აქეთ-იქით ავი მზერის პატრონი.
ალბათ მას ეძებდა მაგრამ, რატომ.
ო, ღმერთო, რაღაც სიგიჟეა.
ეტლი ერევნის მოედანზე, რომ გავიდა თავი სამშვიდობოს იგრძნო, მაგრამ ამ მეეტლეს საითღა მიჰყავს.
ეი, მეეტლევ, საით.
განა ჰავლაბარი არ მითხარი, კნიაზ.
დასწყევლოს უფალმა, ავლაბარი უთქვამს და აღარ კი ახსოვდა.
მაგრამ რატომ ავლაბარი, განა სასწავლებელში არ მიეჩქარებოდა.
გულის ჯიბიდან ძეწკვზე დაკიდებული საათი ამოიღო.
"არა უშავს, რა, მოვასწრებ.
შინ მისვლა მარგებს კიდეც.
" მაინც ვინა ბრძანდებიდა.
იქნებ სულაც მოეჩვენა ავი დაჟინება, თორემ ისე კაცი იყო ფიქრნაკლული მზერით და მეტი არაფერი.
ეგეთები ხომ მრავლად არიან, მეტიც კია.
ან თუ განსვენებულის ნათესავი იყო, იქნებ საბრალოზე უნდოდა რისამე დარდიანის თქმა მან კი დარდი ვერ შეიცნო.
"ევგენი მტკვარზე სათევზაოდ წასულა და დამხრჩვალა.
უცნაურია, ნამდვილად.
ნუთუ თევზაობა უყვარდა.
" ასეთი ფიქრით აჰყვა ეტლს ავლაბარში.
მერე მეეტლეს გაჩერება უბრძანა, გადაუხადა და ჩავიდა.
მისი სახლი იქვე, ერთი ვიწრო ქუჩის ბოლოში იდგა.
მეუღლესთან ერთად ბინა მესამე სართულზე ეკავა.
კიბეს იქ მაცხოვრებელი ხალხი აივნებზე აჰყავდა.
თვითონ ის კიბე პირდაპირ ვიწრო ქუჩაზე გამოდიოდა, კიბის ქვეშ და გვერდით კი პაწაწინა ეზო იყო.
ვიწრო ქუჩაში ეტლი ვერ ეტეოდა, უფრო განიერ ქუჩაზე უნდა გაგეჩერებინათ, ვიწროს კუთხეში.
სწორედ იქ, სადაც ისტორიკოსმა გააჩერებინა.
ვიწრო ქუჩას თავზე სარეცხები ეფარა _ სარეცხის თოკები მოპირდაპირე სახლებს შორის იყო გადაჭიმული.
ვიწრო ქუჩაზე მეტწილად ჩრდილი დგებოდა და ზამთარში სარეცხს გაშრობა უჭირდა.
გრიგოლ ლაშხი ვიწრო ქუჩაზე შევიდა.
ხელები ჯიბეებში ბოლომდე ჰქონდა ჩაყოფოლი, თუმცა ამოყოფილიც, რომ ჰქონოდა რა შეიცვლებოდა.
წინ ლანდი გაკრთა, ყინვიანი შუადღის ლანდი.
პროფესორმა შიშნაჭამი თვალებით აიხედა.
ის იყო, მეტად ავი, ხელში გრძელი დანა ეჭირა.
მართალი ყოფილა, შიშისგან ენის მუცელში ჩავარდნა, თურმე მართლა არსებობს.
ისტორიკოსი ამაში დარწმუნდა _ საშველად ვერავის უხმო.
მერე, უცებ, გადარჩენის დიდმა სურვილმა ამოჰხეთქა სადღაც მისი ტანის თუ კიდევ რაღაცის სიღრმეში.
გრიგოლ ლაშხმა მთელი ძალ ღონე მოიკრიბა, მიტრიალდა და ის-ის იყო საიდანაც მოვიდა თავქუდმოგლეჯილი იქითვე უნდა გაქცეულიყო, რომ ბედისწერამ ბოროტი ოინი უყო: მისკენ უკნიდან ზუსტად ისეთი კაცი მოიწევდა და მასაც ხელში დანა ეჭირა.
ისტორიკოსი ცხოველის უნებურ ალღოს მიენდო, ღონივრად შემობრუნდა, ხელი სარეცხი თოკის ქვეშ შედგმულ გრძელ ორკაპას სტაცა, მოხერხებულად უფრო კი იღბლიანად გაიქნია და სახლისკენ გაიქცა.
სარეცხი ჩამიწყდა, ქუჩაში აიბლანდა.
ლაშხი კი მირბოდა, მაგრამ გრძნობდა, რომ მისდევდნენ.
კიბე.
პროფესორი ზევით მიიწევდა.
მისდევდნენ.
ცალი თვალით მოახერხა უკან მიხედვა.
დანიანი მდევარი მასზე ახალგაზრდა და გაცილებით სწრაფი იყო.
მეორე არ ჩანდა.
მაინც შეიძლებოდა მისწრება, მესამე სართულამდე ათი-თორმეტი საფეხურიღა რჩებოდა, უკანასკნელი ძალ-ღონე მოიკრობა მაგრამ.
არა, ეს შეუძლებელია.
კიბის თავზე, სწორედ იმ ათი თუ თორმეტი საფეხურით მაღლა, მეორე იდგა და თვალებიდან ბოროტებას აკვესებდა.
ხელში ფოლადი აულაპლაპდა.
თამარ.
ახლა კი შეძლო დაბღავლება ისტორიკოსმა გრიგოლ ლაშხმა და კიბის მოაჯირს გადაევლო.
დანის ჩაცემას გაურკვევლობაში გადაძვომა ამჯობინა.
ძნელია მოქნეული ფოლადისთვის გულის შეშვერა.
ტანის სიმძიმეს ვერ გაუძლო, წონასწორობა დაკარგა და კიბეს მოსწყდა.
თავი მესამე მთვარის ოთახი მთვარემ გააღვიძა.
ვერ მიხვდა სად იყო.
თვალი ღამიდან ბილიკად შემოსულ შუქს გააყოლა და შეკრთა _ დიდი, ავადმყოფურად ყვითელი სახე უცქერდა.
ეს სახე სნეული თვალებით რაღაც საზარელს ასხივებდა.
ახლაღა მოაგონდა მორიელები.
ააცახცახა, ცივმა ოფლმა წვეთებად გამოაყარა შუბლზე.
ეჭვი გაუჩნდა, რომ ცოცხალი აღარ იყო.
წამოჯდა.
ესე იგი აქამდე იწვა.
ხმის ამოღებას კი არა გატოკებასაც დიდი ვაჟკაცობა სჭირდებოდა.
თითქოს სხეულიც აღარ ჰქონდა, ვინ იცის სწორედ ეს იყო სამყაროს აღსასრული.
ანგარიშმიუცემლად უსმენდა რაღაც ერთფეროვან ხმას.
მაგრამ გადიოდა წამები, წუთები და მის გარშემო არაფერი იცვლებოდა, ხოლო უძრავს ჯოჯოხეთსაც ეჩვევა კაცი.
შიში ხომ მხოლოდ მომავლისა არსებობს და თუ წუთებს და წამებს მომავალი არ მოაქვთ ალბათ, თავადაც არ არსებობენ.
მერე უნებლიედ თითი გაამოძრავა_სხეული ჰქონია.
ერთფეროვან ხმასაც მიუგდო ყური.
საათი წიკწიკებდა.
წამები ტკაცუნით ცდილობდნენ დამტკიცებას, რომ მართლა არსებობენ.
მიმოიხედა.
საწოლზე წოლილა, თავი ბალიშზე სდებია, ზედ საბანი ჰხურებია.
მაისურის ამარა იჯდა, ხოლო გვერდით, სკამზე, მოწესრიგებით ეწყო მისი სამოსი.
გაბედა და ნელა აიხედა.
მთვარის შუქმაც ღამეულად პატივი სცა, მეტად გაუნათა გარემო.
ყვითელი სახე ძველებურად უცქერდა, მაგრამ თავი გვერდზე გადახარა, თვალები მოჭუტა და დაინახა, რომ სნეულს ჩარჩო ჰკრავდა.
ოვალური, მაგრამ რა მნიშვნელობა აქვს, ჩარჩო ჩარჩოა.
ნახატი ყოფილა.
უფალო შეგვიწყალე.
პირჯვარი გადაისახა.
თითქოს ნელნელა სითამამე უბრუნდებოდა.
გულმა უჩურჩულა ქვეწარმავლები არ გამოჩნდებიანო.
დაადგინა: ოთახში იყო.
თვალი კედლებს მოავლო.
არა, აქ, ყველა წვრილმანი საიდუმლოზე მიუთითებდა.
შიშით, ალბათ აღარ ეშინოდა, მაგრამ უცხო გრძნობა კი უჭამდა ჯიგარს.
რა ხდება.
მარცხენა კედელზე მთელ სიგრძეზე გაკრული გველის ტყავი დაინახა.
რაღაცნაირად, დაკლაკნილად ეკიდა.
ბუნებას საოცარი ფერებით მოეხატა, ყოველ შემთხვევაში მთვარის შუქზე ასე სჩანდა.
დიდი გველების შესახებ სმენოდა, როგორ არა, მაგრამ ეს უხსენებელი მეტად მსხვილი და გრძელი უნდა ყოფილიყო.
გველიან კედელზე, კიდევ გადაჭრილი ბამბუკები მიემაგრებინათ ზევითაც და ქვეითაც.
დუდუკებს ჰგავდა.
საცვლის ამარა წამოდგა, კედელს მიუახლოვდა, კარგად დააკვირდა.
განზე ერთი სურათიც დაინახა, მისკენ ჩაიწია, პირდაპირ დაუდგა.
კიდევ კარგი მორიელები აღარ სჩანდნენ.
კარგა დიდი ზომის ნახატი გახლდათ.
იქაც ღამე იყო და ღამის ფონზე ვეება ნაგაზი იღრინებოდა.
აქა-იქ უცნაური საღებავი ესვა, ნათელი.
მხეცი თითქოს სადაცაა ოთახში შემოხტებოდა.
"რაღაც ხდება ჩემს თავს" _ ახლა მთლად მრგვალჩარჩოიან სურათს მიადგა.
ანგლიჩნურ სმოკინგებში გამოწყობილი კაცები ცეკვავდნენ.
ერთი ქალიც არ ერიათ.
მერე კიდევ ნახატი იყო: გამოღლეტილი, მიტოვებული, გამოშიგნული ცარიელი სახლი, თითქოსდა მკვდარი სურვილებით.
ისევ გადაისახა პირჯვარი.
ახლა იგრძნო, რომ ოთახში მძიმე, მაარამ სასიამოვნო სურნელი ტრიალებდა.
დასწყევლოს უფალმა.
მოპირდაპირე კედლისკენ წავიდა.
სიგიჟე და ბოდვა იქ ძალიან ბევრი ვიოლინო იყო.
ვერასდროს წარმოიდგენდა, რომ ვიოლინო შეაკრთობდა.
კედელზე უამრავი, სხვადასვა ზომის თარო მიემაგრებინათ.
ვიოლინოებს შორის ერთი თარო გამოირჩეოდა.
ამ თაროზე ერთნაირი ქანდაკები ეწყო მწკრივად.
ექვსი დათვალა.
კიდევ, კედელზე მიჭედებული ლურსმნიდან თოკი მოიგრიხებოდა და შიგ თანაბარი დაშორებით ლიმნის ან ფორთოხლის კურკები იყო ჩაწნული.
მაგია გაახსენდა და გააჟრჟოლა.
იმავე კედელთან ჭურჭლის კარადა აღმოსავლური, ყელმოღერებული, ტანკენარი სურებითა და დოქებით გამოევსოთ, კედელში კი ბუხარი ჩამქრალიყო და ზედ იშვიათი ჩიბუხების გრძელ რიგს ეძინა.
შუა ოთახში მაგიდა იდგა, გარს სკამების ალყა ერტყა, მაგრამ სკამზე მეტი სავარძელი სჩანდა ამ ავეჯით დახუნძლულ, მაგრამ მაინც თითქოსდა თავისუფალ ოთახში.
იდგა ტანმსხვილი და საშუალო, ზურგგადაგრეხილი და სარწევი სავარძელი.
საწოლის მოპირდაპირე კედელს მთლიანად ფარავდა უშველებელი კარადა, ხოლო იმ მხარეს, სადაც მას მთვარის ბილიკმა თავი აპოვნინა, ანუ საწოლის გვერდით, შუაში იყო აივანზე გამავალი კარი, აქეთ-იქით ფანჯარა და კიდევ ერთგან ვიწრო და მაღალი კედლის საათი.
შემდეგ მთვარის შუქმა იკლო.
კი მაგრამ კარი.
ვაი, შენ გულო ნაადრევად და ამაოდ დამშვიდება, რომ გჩვევია: სადმე ხომ უნდა იყოს გასასვლელი.
ერთხელაც მოავლო ოთახს თვალი და დარწმუნდა, რომ კარი არსად იყო.
კარი არ არის.
კარი არ არის.
ვიღაცამ მისი სხეულის შიგნიდან ყოველი მიმართულებით ააზვირთა განგაშის ტალღები.
აივნის კარს მივარდა და ბედად კლიტეში გასაღები შეამჩნია.
გასაღები გადაატრიალა, სახელური დასწია.
კარი რბილად დაემორჩილა, გაიღო.
ქუჩიდან სუსხი შემოვარდა.
მიტრიალდა, იმ სკამთან მივიდა, რომელზეც მისი ტანისამოსი მოწესრიგებით ეწყო და ჩაიცვა.
ჩქარობდა.
სუნთქვაც კი აერია.
შარვლის ტოტებში ფეხების გაყოფა მთლად იოლად ვერ შეძლო.
მერე პიჯაკს ხელი დაავლო.
პალტო.
ნუთუ დაუმალეს.
თუმცა არა, პალტო ხომ ხეს აჩუქა მიხეილის ქუჩაზე.
აივანზე გავიდა.
მოაჯირს გადააწვა, გადაიხედა.
ჩვეულებრივი ტფილისური დაღმართი მიიკლაკნებოდა.
მეორე სართულზე იდგა.
მოაჯირს ყოჩაღად გადაევლო და ქუჩას მისცა თავი.
ყინვა კლიენტის გამოსაჭერად გამოსული მეძავის სიხარულით შემოეხვია.
იდუმალი ოთახის აივანი ათი ნაბიჯის შემდეგ აღარ სჩანდა.
სადღაც ძაღლებმა დაიწყეს ყეფა.
თავი მეოთხე წითელი ვარდი ირაკლი თეთრაული სკამიდან ძლივს წამოდგა.
სკამი გადაყირავდა, მაგრამ მის გვერდით მჯდომმა გამხდარმა კაცმა ხელის წავლება მოასწრო.
ირაკლის სკამისა და გამხდარი კაცის ეს თავგადასავალი არც გაუგია, წონასწორობა შეინარჩუნა, ულვაშზე ხელი ჩამოისვა და რამდენადაც შეძლო მართად გაეშურა პირდაპირ.
დარბაზში პაპიროსის კვამლი ქოშინებდა, ღვინისა და სიმაძღრის ოხშივარი კედლებს ასკდებოდა, ხან მავანის ხარხარს ეყდნობოდა, ხან მავანის ტრაბახს ეკიდებოდა, ხანაც მავანის ბოღმას უტყაპუნებდა მხარზე ხელს.
თხუთმეტი თუ ოცი წუთით ადრე ერთმა გიჟმაჟმა ჭერს ტყვია ახალა, მაგრამ კოჭლი გოგიას შვილმა დარბაისლურად აუხსნა, რომ ასე არ უნდა მოქცეულიყო.
ამის შემდეგ დარბაზში გოგიას ბიჭის ყოველ გამოჩენაზე გიჟმაჟი ჰაეროვან ლოღნას უგზავნიდა და კაცი ხარო, უყვიროდა.
იმ სუფრაზე, საიდანაც ირაკლი თეთრაული წამოდგა, ამოისუნთქეს, თავად ირაკლი კი დარბაზის ბოლოში ფრთაგაშლილი კამპანიისკენ გაბარბაცდა.
უცხო კაცის მიმთვრალება აბა, რომელ კამპანიას უყვარს და ჩვენ რომ ვახსენეთ ის კამპანიაც აიჯაგრა, შეიშმუშნა.
მრავალ ღვინოში გამოვლილმა თამადამ ნაცადი უკმეხი მზერა დაახვედრა დაუპატიჟებელ მობანცალეს, მაგრამ, ვაგლახ, ირაკლი თეთრალისთვის მნიშვნელობა უკვე აღარაფერს ჰქონდა, მზერას მზერისგან ვეღარ ასხვავებდა.
თავიდან ისე გაიღრიჯა, უცხო თვალს რომ დაენახა იფიქრებდა დოსტებთან მისულაო, მაგრამ მერე უკან დაიხია ანუ, კაცობის უსასრულო მარაგიდან მოწიწება ამოიღო და თავის შესამაგრებლად უახლოესი სკამის ზურგს დაეყრდნო, ამ სკამზე კი მანდილოსანი იჯდა.
შეუღრინეს.
ოჰ, მომიტევეთ, თქვენი ფეხის მტვრად მიგულეთ,  ბოდიშის გასაძლიერებლად ირაკლიმ გაიღიმა კიდეც.
უფრო სწორად თავად გახლდათ სავსებით დარწმუნებული, რომ გაიღიმა.
აქეთ დაეყრდენით ჩემო ბატონო,  დაასწრო სხვებს კამპანიის, როგორც ჩანს ყველაზე თავაზიანმა და, ალბათ, ყველაზე მუშტმოშიშმა წევრმა, მაგრამ თეთრაულს არაფერი გაუგია, რადგან იმას იხსენებდა ბოდიშის ნიშნად ეამბორა თუ არა მანდილოსანს ხელზე.
თან გრძნობდა, რომ ორჯერ ამბორი მეტისმეტი და უწესო საქციელი იქნებოდა.
გრძნობდა და ბარბაცებდა.
თავაზიანმა ხელი მიაშველა და სულ დაავიწყა, რას ფიქრობდა.
მე მომიტევეთ, ქალბატონებო და ბატონებო, თქვენს მდაბლად შეწუხებას, რომ ვბედავ, მაგრამ  აქ თეთრაულმა თითი მრავალმნიშვნელოვნად ასწია იმ ჭერისკენ, არცთუ დიდი ხნის წინ ტყვია, რომ აჭამეს,  თქვენი სადღეგრძელო მინდა შევსვა.
ამას კიდევ დალევა უნდა.
გადაულაპარაკა სუფრის გაღმა მჯდომმა კავალერმა სხვა დამას.
ეჰ, ჩემო კარგო, ალბათ ღვინის გამო დამათხოვრობს ასე,  მიუგო დამამ.
ირაკლი თეთრაულმა ეს გადალაპარაკება, შეამჩნია, მაგრამ ვერფრით მიხვდა გაჰკილეს თუ შეაქეს, ბოლოს იფიქრა შემაქებდნენო და ფართოდ გაიღიმა.
თამადამაც გაიღიმა, გადაწყვიტა სხვა მხრიდან მოევლო.
მაშ, სტუმარს პატივი ვცეთ და განსხვავებული სასმისი შევთავაზოთ.
მოჰკვდება, იროდიონ,  შეშფოთდა მავანი კეთილი.
მოჰკვდეს.
მეტი ბედნიერებით გაიღიმა თამადამ.
თეთრაული ქანაობით ეახლა სუფრის გამრიგეს, ვეება ფიალა გამოართვა, ნაწილი იატაკზე დაღვარა, დანარჩენზე კი ნებისყოფა მოიკრიბა და თავი შეიმაგრა.
მაშ, ამ ფიალით, ჩემო ყოვლად განათლებულო საზოგადოებავ დაიწყო და მიმოიხედა,  დაე იყოს ისე, როგორც იესო მაცხოვარმა ბრძანა და გაამოსთ,  ჩაერია თავაზიანი.
თეთრაულმა უარის ნიშნად ხელი გააქნია.
ცოტა კიდევ დაისხა იატაკზე.
არა და არა, ჩემო კეთილშობილო საზოგადოებავ, მე ჩემი სევდა, ბალღამი უნდა მოგახსენოთ.
ბრძანეთ, ბატონო.
უკაცრავად.
არ არის ჩემო სილიბისტრო ამდენი ბოდიში საჭირო, გვადღეგრძელებს სტუმარი და არც თავის მეგობრებს ალოდინებს დიდხანს.
ალბათ შფოთავენ კიდეც,  გაღიზიანდა თამადა.
დიახ, თქვენ ყველაფერი იცით.
ყვე-ლა-ფე-რი,  ამოიღრიალა უცბად თეთრაულმა,  თქვენ იცით, რომ ახლოვდება ქრისტეშობიდან ათას ცხრაას თექვსმეტი წელი და იწყება სიკეთის, მეცნიერების ეპოხა.
ჰოდა, ამიტომაც გაგიმარჯოსთ, ჩემო ბატონო,  წამოხტა კავალერი, რომელმაც ჩათვალა, რომ ეს სისულელე მისი დამისთვის უკვე მოსაბეზრებელი ხდებოდა და ამასაც თავი, რომ დავანებოთ, თავადაც უნდა გამოეჩინა მარიფათი,  შესვით.
და თეთრაულიც ლოთთა მოულოდნელი მოჩილებით დაჰყვა.
იცოცხლეთ.
გაამოსთ.
გაგიმარჯოთ.
ღმერთმა გადღეგრძელოთ.
კამპანია პირში სჩრიდა დაუპატიჟებელ სტუმარს სიტყვებს, რომელთა წარმომთქმელი ის უკვე აღარ იყო.
დიდი ჭყლაპუნით დასცალა ფიალა, მაგიდის ზედ კიდეზე დადგა, ორთავ ხელი გაშალა და აღარაფერი უთქვამს ისე მიტრიალდა.
შემდეგ გასასვლელისკენ მიდიოდა და ზურგით დამცინავ და ბრაზიან მზერას მიათრევდა.
ერთადერთი, ყველაზე თავაზიანს არ შეუხედავს.
ლარნაკიანმა ოფიციანტმა რის ვაივაგლახით აუქცია გვერდი.
ქუჩაზე ასასვლელად არცთუ მაღალ კიბეს აუყვა, მეგარდერობეს პალტო გამოართვა, მხარზე გადაიგდო და გარეთ გავიდა.
ყინვა ხომ მისთვის ყინვა არ იყო.
შინ წასვლა არ სურდა.
ორთაჭალის ტურფობა და დიდრონი ძუძუები მოაგონდა.
იმდენს ვერა ხვდებოდა, რომ ამაო იქნებოდა ვნებათა ღელვანი იმ ღამით მისთვის.
იფიქრა წავალ ხვაშიადს დავიამებო, მაგრამ ასეთი ამბავი მოხდა: ღმერთო ჩემო, ის აქ.
მარტო ამ კუნაპეტ ღამეში.
ის ქუჩას მიუყვებოდა მორცხვი, ნაზი, სათნო, კდემამოსილი.
ირაკლი თეთრაული მას ძალიან კარგად სცნობდა, მაგრამ საიდან.
იქნებ იმ ოცნებიდან ღვინის ქვეშ რომ ჰყავდა ჩაძირული.
ღმერთო, რაოდენ განსხვავდებოდა მისი ქალწულებრივი სიარული ამა ქვეყნის სხვა ქალთა ნაბიჯებისგან.
შავ ღამეში მიდიოდა წითლად მოსილი.
წითელი პალტო, წითელი მოსასხამი, წითელი ბერეტი და უკუნეთი.
რაიმე არ დაუშავდეს, ცივმა ჰავამ არ დაჰკრას, ვინმე ოხერმა არ დააშინოს, რაიმეს ფეხი არ წამოჰკრას.
თეთრაული მიჰყვებოდა, ცდილობდა დასწეოდა, დახმარება შეეთავაზებინა, მაგრამ ასულმა ნაბიჯს უმატა.
ო, მშვენიერებავ.
ასულმა კიდევ უფრო ააჩქარა ნაბიჯი.
ო, სათნოებავ, ნუ გეშინიათ თქვენი მონისა ნუ გეშინიათ.
მაგრამ შავ ფონზე გამოსახული წითელი საოცრება წინ მიიწევდა.
მე ხომ გიცნობთ.
ქალწულმა ქუჩა გადაკვეთა, თუმცა რაღაც დაუვარდა.
თთრაული დაიხარა, გზაზე წითელი ვარდი ეგდო.
მშვენიერო ასულო, ვარდი დასულ ეს იყო.
სიბნელიდან ეტლი გამოვარდა.
გარეკე მეეტლევ, გარეკე.
ლხინი დილამდეა.
ჰყვიროდნენ ეტლს შემოხუნძლული ყმაწვილები.
შემდეგ ვიღაცამ შემზარავად იკივლა, მაგრამ ირაკლი თათრაულისთვის ამას მნიშვნელობა აღარ ჰქონდა.
თავი მეხუთე რეპორტიორი იგვიანებს იქნებოდა დილის ათი საათი გაზეთ "ტფილისის კურიერის" რედაქციაში სართო ოთახის ღრეჩოიანი კარი ხელჯოხიანმა, შლაპიანმა, ჭაღარაბლანჟიანმა, პენსნეიანმა და თეთრხელთათმანიანმა კაცმა რომ შეაღო.
მეორე ხელში ჩემოდანი ეჭირა.
ბოდიში, მაგრამ რედაქტორის ნახვა მინდოდა,  კილოთი ლაპარაკობდა, დაღლილი სჩანდა.
ოთახში ხუთი ქალი და მსუქანი დავითი იყვნენ.
ქალთაგან სამი რაღაცას წერდა, მეოთხე, ალბათ შეფარვით ქსოვდა, რადგან კარის ხმაზე ყაისნაღი, ძაფ-გორგალი და ის, რასაც ქსოვდა სწრაფად და მოხერხებულად დამალა, ხოლო კიდევ ერთი ფანჯარასთან იდგა, გრძელ მუნდშტუკში გარჭობილ პაპიროსს სწევდა და ფიქრიანი მზერით გადაჰყურებდა მკრთალ მიხეილის ქუჩას.
პაპიროსით მდგომს სტუმრის შემოსვლა არც გაუგია.
საგაზეთო წერილზე თუ ფიქრობდა.
მსუქანმა დავითმა ძველი გაზეთების დასტაში ქექვას თავი ანება და სტუმარს მიუტრიალდა
მოხუცი მარტოდმარტო თევზაობდა თავისი ნავით გოლფშტრემში.
ოთხმოცდაოთხი დღე ზედიზედ გადიოდა ზღვაზე და ერთი თევზიც ვერ დაიჭირა.
პირველ ორმოც დღეს თან ახლდა ბიჭი, მაგრამ რაკი არ იქნა და თევზის დაჭერას ვერ ეღირსნენ, მშობლებმა უთხრეს ბიჭს, ბერიკაცი უეჭველად სალაო-ა, რაც ქვეყნად ყველაზე უიღბლო კაცს ნიშნავს, და უბრძანეს, სათევზაოდ გაჰყოლოდა სხვა ნავს, რომლითაც პირველსავე კვირაში მართლაც მოიტანეს სამი კარგი თევზი.
ბიჭს გული უკვდებოდა, როცა ხედავდა, რომ მოხუცი ყოველდღე ხელცარიელი ბრუნდებოდა.
ნავთან ჩაირბენდა და მოხუცს შველოდა სათევზაო მოწყობილობას, ჭვილთის, ბარჯის და ანძაზე დახვეული აფრის წამოღებაში.
აფრას ბევრგან ჰქონდა დაკერებული ფქვილის ტომრის ნაჭრები და როცა დაახვევდნენ, იგი კაცს სამუდამოდ დამარცხებული ჯარის დროშას აგონებდა.
მოხუცი გამხდარი და ჩამომჭკნარი იყო, კეფა ღრმა ნაოჭებით ჰქონდა დაღარული, ხოლო ლოყებზე კანის კიბოს ჟანგისფერი ლაქები ეყარა.
ეს კიბო, რომელსაც ტროპიკული ზღვის ზედაპირზე არეკლილი მზის სხივები იწვევს, ავთვისებიანი არ არის.
მოხუცს ლაქები ნიკაპამდე მოსდებოდა, ხელებზე კი ღრმა ნაიარევები აჩნდა, რომლებიც იმ დროს გასჩენოდა ბაწრისაგან, როდესაც დიდი თევზები ამოჰყავდა ზღვიდან.
ეს იარები ძველი იყო, როგორც დიდი ხნის უწყლო უდაბნოს დახეთქილი მიწა.
მოხუცს ყველაფერი ბებრული ჰქონდა, გარდა ზღვისფერი თვალებისა, რომლებიც გაუტეხავი კაცის მხიარული თვალები იყო.
_ სანტიაგო, _ უთხრა ბიჭმა იმ დროს, როდესაც ზემოთ ამოდიოდნენ ნაპირიდან, სადაც ნავი დააბეს, _ ახლა შემიძლია შენ გამოგყვე სათევზაოდ.
ჩვენ უკვე ვიშოვეთ ცოტა ფული.
მოხუცმა ასწავლა ბიჭს თევზაობა და ბიჭს უყვარდა მოხუცი.
_ არა, _ უპასუხა მოხუცმა, _ შენ იღბლიან ნავზე მოხვდი.
დარჩი მათთან.
_ გახსოვს, ერთხელ მთელი ოთხმოცდაშვიდი დღე თევზაობდი და ვერაფერი დაიჭირე, მერე კი სამი კვირის განმავლობაში ზედიზედ ყოველდღე მოგვქონდა დიდრონი თევზები.
_ მახსოვს.
_ უთხრა მოხუცმა, _ განა არ ვიცი, იმიტომ კი არ მიმატოვე, რომ ჩემზე გული გაგიტყდა.
_ მამამ მაიძულა დამეტოვებინე.
ჯერ პატარა ვარ, მამას უნდა გავუგონო.
_ მესმის, _ თქვა მოხუცმა.
_ ასეც უნდა.
_ მამას კი ნაკლებად სჯერა ჩვენი.
_ ჰო, _ თქვა მოხუცმა.
_ სამაგიეროდ, ჩვენ გვჯერა.
ხომ აგრეა.
_ აგრეა.
გინდა, ლუდზე დაგპატიჟებ, ტერასაზე.
ხელსაწყოს კი მერე წავიღებთ შინ.
_ რატომაც არა, _ თქვა მოხუცმა.
_ მეთევზეს სიამოვნებით დავეწვევი.
ისინი ტერასაზე დასხდნენ.
ახალგაზრდა მეთევზეები დასცინოდნენ მოხუცს, მაგრამ მას არა სწყინდა.
ხანში შესულ მეთევზეებს კი ეცოდებოდათ, ოღონდ მოხუცს არ აგრძნობინებდნენ და თავაზიანად საუბრობდნენ ზღვის დინებაზე, იმაზე, თუ რა სიღრმეზე უშვებდნენ ანკესს, რა კარგი დარი დაიჭირა და რა ნახეს ზღვაზე.
მათ, ვისაც დღეს ბედმა გაუღიმა, უკვე აქ მოეყარათ თავი, გამოეფატრათ თავიანთი მარლინები, გარდიგარდმო დაეწყოთ ორ ფიცარზე, ფიცრებს აქეთ-იქით ორ-ორი კაცი მოსჭიდებოდა და გაჭირვებით გადაეტანათ თევზის საწყობში, საიდანაც შემდეგ რეფრიჟერატორით უნდა წაეღოთ ბაზარზე ჰავანაში.
მეთევზეებმა, რომელთაც ზვიგენები დაიჭირეს, თევზები ზვიგენების გამოსაშიგნ ქარხანას ჩააბარეს, ბოღაზის მეორე მხარეს.
იქ თევზები ჩანგლებზე ჩამოკიდეს, ღვიძლი გამოაცალეს, ფარფლები ამოსჭრეს, გაატყავეს და თხელ-თხელ ფენებად დაჭრეს დასამარილებლად.
აღმოსავლეთის ქარს ზვიგენების ქარხნიდან თევზის სუნი მოჰქონდა ხოლმე.
მაგრამ დღეს სუნი ოდნავ თუ იგრძნობოდა, რადგან ჩრდილოეთის ქარი ქროდა.
მერე ქარი სულაც ჩადგა და ტერასაზე მზე საამურად აცხუნებდა.
_ სანტიაგო _ მიმართა ბიჭმა.
_ ჰო.
_ გამოეხმაურა მოხუცი.
მას ხელში ჭიქა ეჭირა და განვლილ დღეებს იგონებდა.
_ შეიძლება წავიდე და სახვალიოდ სარდინები დაგიჭირო.
_ არა, სჯობს ბეისბოლი ითამაშო.
ჯერ კიდევ შემიძლია ნიჩბის მოსმა, როჯელიო კი ბადეს გადაისვრის.
_ მე კი ძალიან მინდა წავიდე.
თუ შენთან ერთად თევზაობის ნება არა მაქვს, რითიმე მაინც დაგეხმარები.
_ აკი ლუდზე დამპატიჟე, _ უთხრა მოხუცმა.
_ შენ უკვე ვაჟკაცი ხარ.
_ რამდენი წლისა ვიყავ, როცა პირველად წამიყვანე ზღვაზე.
_ ხუთისა.
კინაღამ დაიღუპე, როცა ნავში ცოცხალი თევზი ამოვათრიე.
ისე სხმარტალობდა, კინაღამ დალეწა ყველაფერი.
გახსოვს.
_ მახსოვს, როგორ ატლაშუნებდა ბოლოს, მერხი გატეხა, შენ კი მაგრად ურტყამდი კეტს.
მახსოვს, ნავის ცხვირისაკენ მიმაგდე, სადაც სველი სათევზაო მოწყობილობა ეყარა.
ნავი სულ ირყეოდა, ტოკავდა, შენი კეტის ბაგაბუგი ისე ისმოდა, თითქოს ხეს ჭრიანო, ირგვლივ კი სისხლის მოტკბო სუნი იდგა.
_ მართლა გახსოვს ეს ყველაფერი, თუ მე მოგიყევი შემდეგ.
_ ყველაფერი მახსოვს, პირველი დღიდანვე, როდესაც ზღვაზე წამიყვანე.
მოხუცმა შეხედა ბიჭს მზისაგან დაწითლებული, ნდობით სავსე და მოსიყვარულე თვალებით.
_ ჩემი შვილი რომ იყო, გავბედავდი შენს წაყვანას, მაგრამ დედ-მამა გყავს და იღბლიან ნავზეც მოხვდი.
_ მოდი, მაინც გამიშვი სარდინების დასაჭერად.
ვიცი, სად უნდა ვიპოვო ოთხი საანკესე თევზიც.
_ დღევანდელიც ხელუხლებელი მაქვს.
მარილიან ყუთში ჩავაწყვე.
_ მე ოთხ ახალს მოგიტან.
_ ერთი მეყოფა, _ უთხრა მოხუცმა.
მოხუცს ისედაც არასდროს არ დაუკარგავს მომავლის არც იმედი, არც რწმენა, მაგრამ ახლა მის გულში იმედი იზრდებოდა, თითქოს ზღვიდან ნიავმა დაბერაო.
_ ორს მოგიტან, _ უთხრა ბიჭმა.
_ კარგი, ორი იყოს, _ დაუთმო მოხუცმა.
_ მაგრამ ხომ არსად მოგიპარავს.
_ მოვიპარავდი, რომ დამჭირვებოდა, მაგრამ ამჯერად ვიყიდე.
_ გმადლობ, _ უთხრა მოხუცმა.
მოხუცი ერთობ გულმართალი იყო და არ დაფიქრებულა იმაზე, როდის გახდა მოკრძალებული.
მაგრამ იცოდა, რომ მოკრძალებას მისთვის არც სირცხვილი უჭმევია, არც ადამიანური ღირსება შეულახავს.
_ თუ ზღვის დინება არ შეიცვალა, ხვალ დარი იქნება, _ თქვა მოხუცმა.
_ საით აპირებ.
_ ჰკითხა ბიჭმა.
_ შორს გავალ ზღვაში, უკან კი მაშინ დავბრუნდები, როცა ქარი შეიცვლება.
მინდა გათენებამდე გავიდე.
_ ჩემი უფროსიც უნდა დავითანხმო, რომ ისიც შორს წავიდეს.
ძალიან დიდი თევზი თუ შეგხვდება, ჩვენ მოგეხმარებით.
_ რომ არ უყვარს შორს წასვლა.
_ ჰო, _ თქვა ბიჭმა, _ მაგრამ ისეთ რამეს მოვკრავ თვალს, რასაც თვითონ ვერ დაინახავს, თუნდაც თევზზე მონადირე ფრინველს.
მაშინ იქნებ დავიყოლიო და შორს გავიდეს დელფინების დასაჭერად.
_ ნუთუ ასე ცუდად უჭრის თვალი.
_ თითქმის სულ დაბრმავდა.
_ საოცარია, თავის დღეში კუს დასაჭერად არ წასულა: კუზე ნადირობა ყველაზე მეტად აბრმავებს კაცს.
_ შენ რამდენ წელიწადს დადიოდა კუზე სანადიროდ მოსკიტების ნაპირზე, მაგრამ თვალები მაინც საღი შეგრჩა.
_ მე სულ სხვა ბერიკაცი ვარ.
_ ძალიან დიდი თევზი რომ შეგვხვდეს, ღონე გეყოფა.
_ მგონი, მეყოფა.
მთავარი მოხერხებაა.
_ მოდი, წავიღოთ შინ სათევზაო მოწყობილობა.
_ თქვა ბიჭმა, _ მერე კი სასროლ ბადეს წავიღებ და სარდინების დასაჭერად წავალ.
მათ ნავიდან გადმოიტანეს სათევზაო მოწყობილობა.
მოხუცმა მხარზე გაიდო ნავის ანძა, ხოლო ბიჭმა ხის ყუთი, რომელშიაც ეწყო მჭიდროდ დაწნული ყავისფერი საანკესე მკედის გორგლები, ჭვილთი და ბარჯი.
ყუთი, რომელშიაც სატყუარები ეწყო, და კეტი, რომლითაც წყლიდან ამოთრეულ დიდ თევზს დაარეტიანებდნენ ხოლმე, ნავში დატოვეს.
გაქურდვით, აბა ვინ გაქურდავდა მოხუცს, მაგრამ მაინც ჯობდა აფრისა და მძიმე ხელსაწყოს წაღება, რომ ღამით არ დანესტიანებულიყო.
თუმცა მოხუცი დარწმუნებული იყო, რომ ადგილობრივ მცხოვრებთაგან არავინ დახარბდებოდა მის ავლადიდებას, მაინც ამჯობინებდა ჭვილთისა და ჭანგის წაღებას, რათა ხელი არავის წასცდენოდა.
აიარეს აღმართი, მიადგნენ მოხუცის ქოხს და შევიდნენ ღია კარში.
მოხუცმა აფრაშემოხვეული ანძა კედელზე მიაყუდა, ხოლო ბიჭმა იქვე დადო ყუთი და სხვა ხელსაწყო.
ანძა თითქმის ქოხის სიგრძე იყო.
ქოხი სამეფო პალმის მაგარი ფოთლებისაგან აეშენებინათ.
აქ ამ პალმას გუანო-ს ეძახიან.
ქოხში იდგა მაგიდა, სკამი და ერთი საწოლი.
მიწურ იატაკზე კერა იყო მოწყობილი, სადაც მოხუცი საჭმელს ამზადებდა ნახშირის ცეცხლზე.
დატკეპნილ ფოთლებისგან გაკეთებულ ყავისფერ კედლებზე ეკიდა ფერადი ხატები _ მაცხოვრის გული და კობრენის ღვთისმშობელი.
ყოველივე ეს მას განსვენებულ ცოლისაგან დარჩა.
უწინ კედელზე მისი ცოლის ფერადი ფოტოგრაფიული სურათიც ეკიდა, მაგრამ შემდეგ მოხუცმა სურათი შეინახა, რადგან მისი ყურება სევდას ჰგვრიდა.
ახლა ფოტოსურათი თაროზე იდო, კუთხეში, სუფთა პერანგის ქვეშ.
_ ვახშმად რა გაქვს.
_ ჰკითხა ბიჭმა.
_ ერთი ჯამი ყვითელი ბრინჯი და მოხარშული თევზი.
გინდა.
_ არა, შინ ვივახშმებ.
ცეცხლი დაგინთო.
_ არა.
მე თვითონ დავანთებ მოგვიანებით.
ანდა სულაც ცივად შევჭამ ბრინჯს.
_ შეიძლება წავიღო სასროლი ბადე.
_ რასაკვირველია.
სინამდვილეში ბადე სადღა იყო.
ბიჭს მშვენივრად ახსოვდა, როდის გაყიდეს იგი.
მაგრამ ორივეს ისე ეჭირა თავი, თითქოს მოხუცს ბადე ისევ ჰქონდა.
არც ერთი ჯამი ყვითელი ბრინჯი და თევზი ჰქონია, _ ბიჭმა ესეც იცოდა.
_ ოთხმოცდახუთი ბედნიერი რიცხვია, _ თქვა მოხუცმა _ რას იტყვი, ხვალ ათას გირვანქიანი თევზი რომ დავიჭირო.
_ მე სასროლ ბადეს ვიშოვი და სარდინების დასაჭერად წავალ, შენ კი აქ დაჯექ მზის ყურზე, კარის წინ.
_ კარგი.
გუშინდელი გაზეთი მაქვს, ბეისბოლის ამბებს წავიკითხავ.
ბიჭს იმაშიაც ეჭვი ეპარებოდა, ნამდვილად ჰქონდა მოხუცს გაზეთი, თუ ესეც მოგონილი იყო.
მაგრამ მოხუცმა მართლაც გამოიღო გაზეთი საწოლიდან.
_ პერიკომ მომცა ღვინის სარდაფში,  აუხსნა მოხუცმა.
_ როგორც კი დავიჭერ სარდენებს, დავბრუნდები.
ჩემსასაც და შენსასაც ერთად დავაწყობ ყინულზე, დილით გავიყოფთ.
როცა დავბრუნდები, შენ ბეისბოლის ამბებს მომიყვები.
_ არ შეიძლება იანკებმა წააგონ.
_ ვაითუ კლივლენდელმა ინდიელებმა დაამარცხონ ისინი.
_ იანკების იმედი გქონდეს, შვილო, მოიგონე სახელოვანი დიმაჯიო.
_ მე კიდევ მარტო ინდიელებისა კი არა, დეტროიტელი ვეფხვებისაც მეშინია.
_ შენ, როგორც გატყობ, მალე ცინცინატელი წითელკანიანებისაც და ჩიკაგოელი თეთრი წინდებისაც შეგეშინდება.
_ წაიკითხე გაზეთი და მიამბე, როცა დავბრუნდები.
_ რა იქნება, ლატარიის ოთხმოცდახუთრიცხვიანი ბილეთი რომ ვიყიდოთ.
ხვალ ხომ ოთხმოცდამეხუთე დღეა.
_ რატომაც არ უნდა ვიყიდოთ.
_ უთხრა ბიჭმა.
_ იქნებ სჯობდეს, ოთხმოცდაშვიდრიცხვიანი ვიყიდოთ.
წინათ ხომ ოთხმოცდაშვიდი დღე იყო.
_ ორჯერ არაფერი მეორდება.
რას ფიქრობ, ოთხმოცდახუთრიცხვიან ბილეთს იშოვი.
_ დავუკვეთავ.
_ ერთმაგი.
ორი დოლარი და ორმოცდაათი ცენტი რომ ღირს.
ვის ვესესხოთ.
_ ადვილი საქმეა.
მე ყოველთვის შემიძლია ვისესხო ორი დოლარი და ორმოცდაათი ცენტი.
_ ალბათ, მეც შემეძლო, მაგრამ ვცდილობ, ვალი არ ავიღო.
სესხებიდან მათხოვრობამდე მოკლე მანძილია.
_ აბა, არ გაცივდე, მოხუცო.
_ უთხრა ბიჭმა, _ გახსოვდეს, რომ სექტემბერია.
_ სექტემბერში დიდრონი თევზები იცის, მაისში ყველას შეუძლია თევზაობა, _ თქვა მოხუცმა.
_ აბა, მე წავედი სარდინების დასაჭერად, _ თქვა ბიჭმა.
ბიჭი რომ დაბრუნდა, მზე უკვე ჩასული იყო, მოხუცი კი სკამზე იჯდა და ეძინა.
ბიჭმა საწოლიდან ჯარისკაცის ძველი საბანი აიღო, სკამსა და მოხუცის მხრებს მიაფარა.
ეს იყო გასაოცარი მხრები _ ღონიერი მხრები, მიუხედავად სიბერისა, კისერიც ძლიერი ჰქონდა.
და ახლა როდესაც თავჩაქინდრულს ეძინა, ნაოჭები არცთუ ისე ემჩნეოდა.
მოხუცის პერანგიც აფრასავით დაბებკილი იყო, ხოლო ნაჭრებს სხვადსხვა ფერი გადაჰკრავდა, რადგან მზეზე ალაგ-ალაგ გახუნებულიყო.
მოხუცს სახე მაინც ძალიან ბებრული ჰქონდა: მით უმეტეს ახლა, როდესაც ეძინა და თვალდახუჭული იყო, ეს სახე სრულიად უსიცოცხლო ჩანდა.
გაზეთი მას მუხლებზე ედო.
იდაყვი დაეყრდნო ზედ, რომ საღამოს ნიავს არ გადაეფრიალებინა.
მოხუცი ფეხშიშველა იყო.
ბიჭი წავიდა და როცა დაბრუნდა, მოხუცს ისევ ეძინა.
_ გაიღვიძე, ბერიკაცო.
_ დაუძახა ბიჭმა და ხელი მუხლზე დაადო.
მოხუცმა თვალები გაახილა და რამდენიმე წამს თითქოს სადღაც ძალიან შორიდან ბრუნდებოდა.
მერე გაიღიმა.
_ რა მოიტანე.
_ ვახშამი.
ახლა სუფრას გავშლით.
_ მე არცთუ ისე მშიერი ვარ.
_ მოდი, ვჭამოთ.
მშიერმა როგორღა გინდა ითევზაო.
_ მე მითევზავია, _ თქვა მოხუცმა, წამოდგა და გაზეთი დაკეცა, მერე საბნის დაკეცვა დაიწყო.
_ საბანს ნუ მოიხდი.
_ უთხრა ბიჭმა, _ სანამ ცოცხალი ვარ, მშიერს სათევზაოდ არ გაგიშვებ.
_ მაშინ თავს გაუფრთხილდი და ეცადე დიდხანს იცოცხლო.
_ უთხრა მოხუცმა.
_ რა გვაქვს საჭმელი.
_ შავი ცერცვი, ბრინჯი, შემწვარი ბანანები და მოშუშული ხორცი.
ბიჭმა საჭმელი ლითონის ქვაბებით მოიტანა ტერასიდან.
ჩანგლები, დანები და კოვზები ჯიბეში ჩაეწყო.
ქაღალდსა და ხელსახოცში გაეხვია ცალ-ცალკე.
_ ვინ მოგცა.
_ მარტინმა, რესტორნის პატრონმა.
_ მადლობა უნდა ვუთხრათ.
_ უკვე ვუთხარი მადლობა, _ თქვა ბიჭმა, _ შენ ნუ სწუხხარ.
_ მას დიდი თევზის ყველაზე რბილ ნაწილს მივცემ, _ თქვა მოხუცმა.
_ პირველად ხომ არ გვეხმარება.
_ დიახ, ბევრჯერ დაგვხმარებია.
_ მაშ, ერთი რბილი ნაჭერი არ იქნება საკმარისი.
ბევრი სიკეთე გვიყო.
_ აი, დღეს ორი ბოთლი ლუდიც მოგვცა.
_ მე კი ყველაზე მეტად მიყვარს დაკონსერვებული ლუდი.
_ ვიცი.
მაგრამ დღეს ბოთლებში ჩამოსხმული ლუდი მოგვცა.
ბოთლებს უკან დავაბრუნებ.
_ გმადლობ, გმადლობ, ჩემო კარგო, _ უთხრა მოხუცმა ბიჭს, _ აბა, ვჭამოთ.
_ ამას გეხვეწები რამდენი ხანია,  ალერსიანად უთხრა ბიჭმა, _ ქვაბებს თავს არ ვხდიდი, სანამ მზად არ იქნებოდი.
_ უკვე მზადა ვარ.
მაგრამ ჯერ ხომ ხელ-პირი უნდა დამებანა.
სად უნდა დაგებანა.
_ გაიფიქრა ბიჭმა.
_ წყლის ონკანი ორი კვარტალის იქით იყო.
წყალი, საპონი და კარგი პირსახოცი უნდა მოვუმარაგო.
რატომ აქამდე ვერ მოვიფიქრე.
ახალი ხალათი, საზამთრო ქურქი, რამე ფეხსაცმელი და კიდევ ერთი საბანიც დასჭირდება .
_ გემრიელი ხორცია, _ თქვა მოხუცმა.
_ მომიყევი ბეისბოლის ამბავს, _ სთხოვა ბიჭმა.
_ ამერიკის ლიგაში იანკები იგებენ, როგორც ვამბობდი, _ კმაყოფილი სახით თქვა მოხუცმა.
_ ჰო, მაგრამ დღეს ისინი დაამარცხეს.
_ ეს არაფერია.
სამაგიეროდ, დიდი დიმაჯიო კვლავ ფორმაშია.
_ მარტო დიმაჯიო ხომ არ არის გუნდში.
_ მართალია, მაგრამ თამაშის ბედს მაინც ისა წყვეტს.
მეორე ლიგაში _ ბრუკლინელები და ფილადელფიელები არიან.
მოგების შანსი მხოლოდ ბრუკლინელებს აქვთ.
სხვათა შორის, თუ გახსოვს, როგორ ურტყამდა დიკ საიზლერი.
რა დარტყმები ჰქონდა, როდესაც იქ თამაშობდა, ძველ პარკში.
_ უკეთესი არ შეიძლება.
ყველაზე შორს ურტყამს.
_ გახსოვს, საიზლერი დადიოდა ტერასაზე.
მინდოდა სათევზაოდ წამეყვანა, მაგრამ მომეხათრა.
შენ გთხოვე, მოგეწვია, მაგრამ შენც მოგეხათრა.
_ მახსოვს.
დიდი შეცდომა მოგვივიდა.
ხომ შეიძლებოდა, გამოგვყოლოდა.
სიკვდილამდე გვემახსოვრებოდა.
_ რა კარგი იქნებოდა, დიდი დიმაჯიო რომ წამოგვეყვანე სათევზაოდ, _ თქვა მოხუცმა, _ ამბობენ, მამა მეთევზე ჰყავდაო.
ვინ იცის, ოდესღაც იქნება თვითონაც ჩვენსავით ღარიბი იყო, და ყველაფერს მიგვიხვდებოდა.
_ დიდი საიზლერის მამა არასოდეს ღარიბი არ ყოფილა.
ჩემოდენა რომ იყო, ნამდვილ გუნდებში თამაშობდა.
_ შენოდენა რომ ვიყავი, აფრიან ნავს დავყვებოდი აფრიკის ნაპირებზე.
საღამოობით ვხედავდი, როგორ გამოდიოდნენ ნაპირზე ლომები.
_ ვიცი, გიამბნია ჩემთვის.
_ რაზე ვილაპარაკოთ, აფრიკაზე თუ ბეისბოლზე.
_ ბეისბოლზე აჯობებს, _ თქვა ბიჭმა, _ მიამბე რამე სახელოვან მაკგროუზე.
_ ძველად ისიც შემოივლიდა ხოლმე ჩვენთან, ტერასაზე.
მაგრამ რომ დათვრებოდა, დიდი აყალმაყალი იცოდა.
თავში მარტო ბეისბოლი კი არ უტრიალებდა, არამედ ცხენებიც.
ჯიბეში მუდამ დოღის პროგრამები ედო და ხშირად ტელეფონით იძახდა ცხენების სახელებს.
_ დიდი მწვრთნელი იყო, _ თქვა ბიჭმა, _ მამაჩემისაგან გამიგონია, ყველა მწვრთნელს სჯობდა ქვეყანაზეო.
_ ეს იმიტომ, რომ სხვებზე ხშირად იმას ხედავდა, _ თქვა მოხუცმა.
_ დიუროშეს რომ ევლო ჩვენთან ყოველ წელიწადს, მამაშენი იმას ჩათვლიდა ყველაზე დიდ მწვრთნელად ქვეყანაზე.
_ შენი აზრით, ვინ არის ყველაზე დიდი მწვრთნელი, ლუკი, თუ მაიკ გონსალესი.
_ ჩემი აზრით, ერთმანეთს არ ჩამოუვარდებიან.
_ ყველაზე უკეთესი მეთევზე კი ქვეყანაზე შენა ხარ.
_ მე ვიცნობდი უკეთეს მეთევზესაც.
_ .
_ წამოიძახა ბიჭმა, _ ქვეყანაზე ცოტა როდია კარგი მეთევზე, არიან შესანიშნავებიც, მაგრამ შენ ვერავინ შეგედრება.
_ გმადლობ.
მოხარული ვარ, რომ ასე ფიქრობ.
იმედი მაქვს, იმოდენა თევზი არ შემხვდება, რომ სირცხვილი გვაჭამოს.
_ მაგნაირი თევზი სად იქნება, თუ მართლა შეგრჩა უწინდელი ძალა.
_ იქნებ ძალა იმდენი აღარ მომდევდეს, რამდენიც გული მერჩის, _ თქვა მოხუცმა.
_ მაგრამ მოხერხება და გამოცდილება მაქვს, გამბედაობაც მეყოფა.
_ ახლა დაწექი და დაიძინე, დილას უფრო მხნედ იქნები.
მე კი ჭურჭელს დავაბრუნებ ტერასაზე.
_ კარგი.
ღამე მშვიდობისა.
დილით გაგაღვიძებ.
_ შენ პირდაპირ ჩემი მაღვიძარა საათი ხარ, _ უთხრა ბიჭმა.
_ ჩემი მაღვიძარა საათი კი სიბერეა.
რატომ იღვიძებენ ბებრები ასე ადრე.
ნუთუ იმიტომ, რომ თუნდაც ეს დღე გაიხანგრძლივონ.
_ არ ვიცი.
ვიცი მხოლოდ, რომ ახალგაზრდებს დიდხანს და მაგრად სძინავთ.
_ მეც მახსოვს ახალგაზრდობა, _ თქვა მოხუცმა, _ გაგაღვიძებ დროზე.
_ რატომღაც არ მიყვარს, როცა ის, მეორე მეთევზე, მაღვიძებს, ვითომ იმაზე ნაკლები ვიყო.
_ გასაგებია.
_ ღამე მშვიდობისა, მოხუცო.
ბიჭი წავიდა.
მათ ისე ივახშმეს, რომ სინათლე არ აუნთიათ.
ახლა კი მოხუცმა გაიხადა შარვალი და სიბნელეში დაწვა დასაძინებლად.
შარვალი დაახვია და თავქვეშ დაიდო ბალიშის მაგივრად, შიგ გაზეთიც მოაყოლა.
საბანში გაეხვია და გაწვა ძველ გაზეთებზე, რომლებიც გადაფარებული ჰქონდა საწოლის შიშველ ზამბარებს.
მალე ჩაეძინა.
ესიზმრებოდა თავისი სიჭაბუკის დროინდელი აფრიკა, მისი გრძელი ოქროსფერი ნაპირები და თეთრი მეჩეჩები _ ისეთი თეთრი, რომ თვალებს სჭრიდა, _ მაღალი ციცაბო კლდეები და უზარმაზარი რუხი მთები.
იგი ახლა ყოველღამე მიადგებოდა ხოლმე ამ ნაპირებს, ძილში ესმოდა, როგორ ეხეთქებოდნენ ნაპირს ზვირთები, ხედავდა, როგორ მიაპობდნენ ტალღებს ადგილობრივ მცხოვრებთა ნავები.
ძილში მას კვლავ სცემდა ფისისა და ძენძის სუნი, გემბანიდან რომ მოდიოდა, სცემდა აფრიკის სურნელება, დილის ნიავს რომ მოჰქონდა ნაპირიდან.
ჩვეულებრივ, როდესაც ამ სურნელებას იგრძნობდა, იღვიძებდა, ტანთ იცვამდა და ბიჭის გასაღვიძებლად მიდიოდა.
მაგრამ დღეს ზღვისპირის სურნელება ძლიერ ადრე ეცა და ძილში მიხვდა, რომ ადრე იყო, ამიტომ განაგრძნო ძილი, რათა დაენახა ზღვიდან ამოზიდული კუნძულების თეთრი მწვერვალები.
მერე კანარის კუნძულების უბეები და ბოღაზები დაესიზმრა.
ახლა მოხუცს უკვე აღარ ესიზმრებოდა არც ქარიშხალი, არც ქალები, არც დიდი ამბები, არც ვეებერთელა თევზები, არც ჩხუბი, არც შეჯიბრება ღონეში, არც ცოლი.
მას ესიზმრებოდა მხოლოდ შორეული ქვეყნები და ლომები, ნაპირზე რომ გამოდიოდნენ.
ლომები კნუტებივით დახტოდნენ ღამის ბინდ-ბუნდში და მოხუცს უყვარდა ისინი ისე, როგორც უყვარდა ბიჭი.
მაგრამ ბიჭი არასდროს დასიზმრებია.
მოხუცს უეცრად გაეღვიძა, ღია კარიდან გახედა მთვარეს, გაშალა შარვალი და ჩაიცვა.
ქოხიდან რომ გამოვიდა, მოშარდა და აღმართს შეუყვა ბიჭის გასაღვიძებლად.
ჟრჟოლას ჰგვრიდა დილის სიგრილე, მაგრამ იცოდა, რომ ჟრჟოლა გაივლიდა, მალე ნიჩბებსაც მოუსვამდა და გათბებოდა.
იმ სახლის კარი, სადაც ბიჭი ცხოვრობდა, ღია იყო.
ფეხშიშველა მოხუცი ჩუმად შევიდა.
ბიჭს დასაკეც საწოლზე ეძინა პირველ ოთახში და მოხუცს შეეძლო დაენახა მძინარე მცხრალი მთვარის შუქზე.
ნელა მოჰკიდა ხელი ფეხზე და მანამ არ გაუშვა, სანამ ბიჭს არ გაეღვიძა.
ბიჭმა გვერდი იბრუნა და მოხუცს შეხედა.
მოხუცმა თავი დაუქნია.
ბიჭმა ხელი წამოავლო შარვალს, რომელიც სკამზე იყო გადაკიდებული საწოლის ახლოს, და მჯდომარემ დაიწყო ჩაცმა.
მოხუცი გამოვიდა სახლიდან, ბიჭიც მალე გამოჰყვა.
ბიჭი ვერასგზით ვერ ფხიზლდებოდა.
მოხუცმა მხარზე მოჰხვია ხელი და უთხრა: _ მაპატიე, ჩემო კარგო.
_ .
_ უპასუხა ბიჭმა, _ რას იზამ, ასეთია მამაკაცების ხვედრი.
ისინი დაბლა დაეშვნენ, მოხუცის ქოხისაკენ.
მთელ გზაზე სიბნელეში ხვდებოდნენ ფეხშიშველა ადამიანები, რომელთაც თავიანთი ნავების ანძები მოჰქონდათ.
ქოხში რომ შევიდნენ, ბიჭმა აიღო ჭვილთი, ბარჯი და ყუთი, რომელშიაც ანკესის მკედის გორგლები ეწყო.
მოხუცმა კი მხარეზე გაიდო აფრაშემოხვეული ანძა.
_ მაპატიე, ჩემო კარგო.
_ ყავა გინდა.
_ ჰკითხა ბიჭმა.
_ ჯერ სათევზაო მოწყობილობა ჩავალაგოთ ნავში, ყავა მერე დავლიოთ.
ისინი შესქელებული რძის ქილებით სვამდნენ ყავას იმ სასაუზმეში, რომელიც მეთევზეებს ემსახურებოდა და ამიტომ ძლიერ ადრე იღებოდა.
_ კარგად გეძინა, მოხუცო.
_ ჰკითხა ბიჭმა.
ბიჭი თითქმის სულ გამოფხიზლდა, თუმცა ძილს თავი მაინც ვერ წაართვა.
_ ძლიერ კარგად, ჩემო მანოლინ.
მწამს, რომ დღეს გამიმართლებს.
_ მეც მწამს, _ უთხრა ბიჭმა, _ ახლა წავალ ჩვენი სარდინებისა და შენი საანკესე თევზების მოსატანად.
ჩემი უფროსი თვითონ ეზიდება თავის სათევზაო მოწყობილობას.
არ უყვარს, როცა მის ნივთებს სხვები ეზიდებიან.
_ ჩვენ კი ასე არ ვიქცეოდით.
ხუთი წლისა რომ გახდი, თითქმის იმ დროიდან გაზიდვინებდი სათევზაო მოწყობილობას.
_ ვიცი, _ უთხრა ბიჭმა.
_ დაიცადე, ახლავე დავბრუდები.
კიდევ დალიე ყავა.
აქ ნისიად გვაძლევენ.
მარჯნის სიპზე შიშველი ფეხების ტყაპუნით გასწია ბიჭმა მაცივრისაკენ, სადაც საანკესე თევზები ინახებოდა.
მოხუცი ნელა წრუპავდა ყავას.
იცოდა, რომ ყავა ბლომად უნდა დაელია, რადგან დღეს მეტს ვერაფერს შეჭამდა.
დიდი ხანია მობეზრდა ჭამის პროცესი და ზღვაზე არასდროს არ მიჰქონდა საუზმე.
ნავის ცხვირზე ედგა წყლით სავსე ბოთლი.
აი, სულ ეს იყო, რაც მას საღამომდე დასჭირდებოდა.
ბიჭი დაბრუნდა.
თან მოიტანა სარდინები და გაზეთში გახვეული ორი საანკესო თევზი.
ბილიკით დაეშვნენ ნავისაკენ.
გრძნობდნენ, როგორ იშლებოდა წვრილი ხრეში ფეხქვეშ.
ნავი ცოტათი ასწიეს და წყალში შეაცურეს.
_ გამარჯვებას გისურვებ, მოხუცო.
_ შენც გისურვებ გამარჯვებას.
მოხუცმა ნიჩბებზე გამობმული მარყუჟები ნავზე დამაგრებულ პალოებს ჩამოაცვა, მერე წინ გადაიხარა, ნიჩბები უკან მოუსვა და სიბნელეში დაიწყო ნავის გაყვანა ნავსადგურიდან.
სხვა მეჩეჩებიდანაც ზღვაში გადიოდნენ სხვა ნავები.
თუმცა მოხუცი მათ ვერ ხედავდა ახლა, როცა მთვარე გორაკებს მოეფარა, მაგრამ ესმოდა, როგორ ეშვებოდნენ ნიჩბები წყალში და როგორ აპობდნენ ტალღებს.
დროდადრო ხან ერთი, ხან მეორე ნავიდან მოისმოდა ლაპარაკი.
მაგრამ ნავების დიდ უმეტესობაზე სიჩუმე სუფევდა, ისმოდა მხოლოდ ნიჩბების ხმა.
ბოღაზიდან რომ გავიდნენ, ნავები სხვადასხვა მხარეს გაიფანტნენ.
ყოველი მეთევზე მიემართებოდა იქითკენ, სადაც თევზის დაჭერის იმედი ჰქონდა.
მოხუცმა ადრევე გადაწყვიტა, რომ ნაპირიდან შორს წავიდოდა.
უკან მოატოვა ნაპირი.
უკვე არა სწვდებოდა ხმელეთის სურნელება და პირდაპირ მიცურავდა იქით, საიდანაც ოკეანის დილის სუნთქვა მოდიოდა.
ოკეანის იმ ნაწილზე რომ გავიდა, რომელსაც მეთევზეებმა დიდი ჭა შეარქვეს, დაინახა, როგორ ანათებდნენ ზღვაში წყალმცენარეები.
ამ ადგილას ზღვის ფსკერი ერთბაშად მთელი შვიდასი საზღვაო საჟენის სიღრმეზე იყო დაწეული.
აქ თავს იყრიდა ათასგვარი თევზი, რადგან ზღვის დინება ოკეანის ფსკერის ციცაბო ფერდობებს ეხეთქებოდა და მორევი ჩნდებოდა.
აქ გროვდებოდნენ გარნელებისა და წვრილი თევზების დიდი გუნდები, ხოლო უფრო დიდ სიღრმეზე ზოგჯერ რიალებდნენ უამრავი სიპინები.
ღამით ისინი ზედაპირზე ამოდიოდნენ და მოხეტიალე თევზების ლუკმა ხდებოდნენ.
სიბნელეში მოხუცი გრძნობდა განთიადის მოახლოებას.
ნიჩბებს უსვამდა და თან ყურს უგდებდა მოცახცახე ხმას _ ეს მფრინავი თევზი იყო, წყლიდან ამოდიოდა და მიქროდა შორს, მისი მაგარი ფრთები წივილით მიაპობდა ჰაერს.
მოხუცს უყვარდა მფრინავი თევზები: ისინი მისი საუკეთესო მეგობრები იყვნენ აქ, ოკეანეში.
ფრინველები ებრალებოდა, განსაკუთრებით პატარა და სუსტი ზღვის მერცხლები, რომლებიც მუდამ საკვების ძებნაში არიან და თითქმის ვერასოდეს ვერ პოულობენ.
მოხუცი ფიქრობდა: ჩიტებს ჩვენზე უფრო უჭირთ ცხოვრება, თუ ორბებსა და დიდ, ძლიერ ფრინველებს არ ჩავაგდებთ სათვალავში.
რატომ გააჩინეს ფრინველები ასე სუსტნი და უმწეონი, როგორც ეს ზღვის მერცხლებია, თუკი ოკეანე ზოგჯერ ასე მკაცრია.
ოკეანე კეთილი და მშვენიერია, მაგრამ ზოგჯერ უეცრად გაავდება, ფრინველები კი, რომლებიც მის სივრცეზე დაფრენენ, საკვებისათვის წყალში ყვინთავენ და ერთმანეთს სუსტი, ნაღვლიანი ხმით ეხმაურებიან, _ ოკეანის წინაშე მეტად უსუსურნი არიან .
გუნებაში მოხუცი ზღვას ყოველთვის ს ეძახდა, როგორც მას ეძახიან ხოლმე ეპანურად ის ადამიანები, რომელთაც უყვართ ზღვა.
ზოგჯერ ზღვით მოხიბლული ადამიანებიც ამბობენ ცუდ რამეს ზღვაზე, მაგრამ მას ყოველთვის იხსენიებენ, როგორ, ქალს.
ზღვას ს ეძახიან, ესე იგი, მამრობით სქესში იხსენიებენ, უფრო ახალგაზრდები იმ მეთევზეთაგან, რომლებიც უბრალო ტივტივების მაგივრად ძვირფას ტივტივებს ხმარობენ და მოტორიანი ნავებით დადიან.
ეს ნავები მაშინდელი შეძენილი აქვთ, როდესაც ზვიგენის ღვიძლი ძვირად ფასობდა.
ისინი ზღვას იხსენიებენ, როგორც სივრცეს, როგორც მეტოქეს, ზოგჯერ როგორც მტერსაც.
მოხუცი კი მუდამ ფიქრობდა ზღვაზე, როგორც ქალზე, რომელიც ან დიდად გწყალობს, ან უარს გეუბნება.
ხოლო თუ ზოგჯერ ბოროტად ან უკეთურად იქცევა, _ რა ვუყოთ, ასეთია მისი ბუნება.
მთვარე ისე აღელვებს ზღვას, როგორც ქალს , _ ფიქრობდა მოხუცი.
მძიმედ, თანაბრად უსვამდა ნიჩბებს, ძალას არ ატანდა, რადგან ოკეანის ზედაპირი სარკესავით იყო, გარდა იმ ადგილებისა, სადაც დინება მორევს აჩენდა.
მოხუცი ზღვის დინებას თავისი საქმის მესამედს აკეთებინებდა.
როცა ირიჟრაჟა, მოხუცმა დაინახა, რომ ბევრად უფრო შორს გასულიყო, ვიდრე ნავარაუდევი ჰქონდა.
მთელი კვირა ვთევზაობდი ღრმა ადგილებში და ვერაფერი დავიჭირე,  გაიფიქრა მოხუცმა.
_ დღეს ბედსა ვცდი იქ, სადაც ბონიტოს და ალბაკორეს გუნდები დადიან.
ერთიც ვნახოთ, იქ დიდ თევზიც ცურავს.
ჯერ არ გათენებულიყო, მოხუცმა კი უკვე ჩაუშვა წყალში თავისი დიდი ანკესები და ნელა მიჰყვა წყლის დინებას.
ერთი ანკესი ორმოცი საზღვაო საჟენის სიღრმეზე ჩაეშვა, მეორე წავიდა დაბლა _ სამოცდათხუთმეტი საჟენის სიღრმეზე, ხოლო მესამე და მეოთხე ჩაიძირნენ ასი და ასოცდახუთი საჟენის სიღრმეზე ლუჯ წყალში.
ანკესებზე წამოგებული თევზები თავქვე ეკიდნენ, თანაც ანკესის ღერძი მათ შუაში ჰქონდათ გაყრილი და ზედ მაგრად იყვნენ მიკვანძული.
ანკესის კავსა და წვეტზე კი აცმული იყო ახალი სარდინები.
სარდინებს ანკესი ორივე თვალში ჰქონდათ გაყრილი, ასე რომ, ანკესის ფოლადის ნახევარრკალზე გირლიანდივით იყვნენ ასხმული.
ანკესთან ახლოს მისული დიდი თევზი ადვილად იგრძნობდა, თუ რა კარგი გემო და სამო სუნი ჰქონდა ყოველ ნაჭერს.
ბიჭმა მოხუცს თან გაატანა ორი ახალი მომცრო ტუნეცი, რომლებიც მოხუცმა ორ ყველაზე გრძელმკედიან ანკესს ჩამოჰკიდა საწაფივით, ხოლო ორ დანარჩენს დიდი ლურჯი მაკრელი და ყვითელი ქარიყლაპია დაჰკიდა.
მაკრელი და ქარიყლაპია წინადღითაც ჰქონდა აცმული ანკესზე, მაგრამ ახლაც კარგად იყო შენახული, შესანიშნავი სარდინები კი სურნელებასა და მიმზიდველობას ჰმატებდნენ მათ.
ყოველი ანკესის მკედი დიდი ფანქრის სისხო იყო.
მკედი ისე იყო ელასტიურ წნელზე მოდებული, რომ, თუ თევზი ოდნავადაც კი შეეხებოდა ანკესს, წნელი წყლის ზედაპირამდე დაიღუნებოდა.
მკედები გადაბმული იყო ორმოც-ორმოცი საჟენი სიგრძის სამარქაფო გორგლებზე, რომელთა გადაბმა თავის მხრივ შეიძლებოდა სხვა სამარქაფო გორგლებზედაც.
ასე რომ, საჭიროების შემთხვევაში შეეძლო სამას საჟენზე და კიდევ მეტზე გაეშვა თევზი.
ახლა მოხუცი თვალს ადევნებდა, ხომ არ იღუნებოდა ნავის ქიმზე მწვანე წნელები.
ნელა უსვამდა ნიჩბებს, ცდილობდა, მკედები პირდაპირ და საჭირო სიღრმეზე ჩავშვებულიყვნენ წყალში.
ინათა, მალე მზეც ამოვიდოდა.
როგორც კი ოდნავ შესამჩნევად ამოცურდა ზღვიდან მზე, მოხუცმა დაინახა სხვა ნავები, რომლებიც წყალს გაჰკვროდნენ მთელი დინების გასწვრივ, ნაპირის ახლოს.
შემდეგ მზის სინათლემ იმატა და წყალმა ლაპლაპი დაიწყო.
როცა მზე ჰორიზონტს ასცდა, ზღვის სარკე პირდაპირ თვალებში ისროდა არეკლილ სხივებს, რაც თვალების მწვავე ტკივილს იწვევდა.
მოხუცი ნიჩბებს უსვამდა და მოლაპლაპე წყალს თვალს არიდებდა.
მერე მან ჩაიხედა ზღვის მუქ სიღრმეში, სადაც ანკესები იყო ჩაშვებული.
მოხუცის ანკესები წყალში ყოველთვის უფრო პირდაპირ ჩადიოდნენ, ვიდრე სხვა მეთევზეებისა, და ზღვის წყვდიადში სხვადასხვა სიღრმეზე თევზს სა
კილიმანჯარო მარადთოვლიანი მთაა, 19710 ფუტის სიმაღლისა, და აფრიკაში ამ სიმაღლე მთა მეორე არ არისო, ამბობენ.
მის დასავლეთ მწვერვალს ნგაი ნგაის, ანუ ღვთის სახლს უწოდებენ.
ზედ მწვერვალთან ლეოპარდის გაყინული და გამოფიტული გვამი გდია.
კაცმა არ იცის, რამ აიყვანა იმ სიმაღლეზე.
_ საოცარია, სულ აღარ მტკივა,_თქვა მან,_ასე იწყება ხოლმე, ეს არის პირველი ნიშანი.
_ მართლა არ გტკივა.
_ სავსებით.
ოღონდ ამ სუნს რა ეშველება.
მომიტევე, ალბათ გულს გირევს.
_ კარგი ერთი, თუ ღმერთი გწამს.
_ აბა, შეხედე,_თქვა კაცმა,_ნეტა ვიცოდე, ასე რა იზიდავთ_სუნი, თუ სანახაობა.
მიმოზის გადმობურულ ჩრდილში იწვა კაცი, და როცა მზისგან ალმურმოკიდებულ მინდორს გახედა, სამი უშველებელი ფრინველი შენიშნა _ ფეხები უტიფრად გაეჩაჩხათ და ჩაცუცქულიყვნენ, ცაში კი ერთი დუჟინი ასეთივე ფრინველი დასრიალებდა, მათი ჩრდილები მიწაზე ელვის სისწრაფით დაქროდა.
_ რაც საბარგო მანქანა გაგვიტყდა, სულ აქ ირევიან,_განაგრძო კაცმა,_ დღეს პირველად დაეშვნენ მიწაზე, წინათ ძალიან გულმოდგინედ ვაკვირდებოდი, იქნებ როდესმე მოთხრობაში გამოვიყენო-მეთქი.
ახლა უკვე სასაცილოდ მეჩვენება.
_ ნეტა არ აიხირებდე.
_ უთხრა ქალმა.
_ ჩემთვის ვლაპარაკობ, გულს ვიოხებ,_უთხრა კაცმა, _ ოღონდ ეს არის, რომ შენს შეწუხებას ვერიდები.
_ შენც ხომ იცი, რომ ამითი მე არა ვწუხდები,_მიუგო ქალმა,_პირიქით, ის მიშლის ნერვებს, რომ ხელფეხშეკრულივითა ვარ, ვერაფერი გამიკეთებია.
რამდენადაც კი შეიძლება, მხნედ უნდა ვიყოთ და ისე ველოდოთ თვითმფრინავს.
_ უცადე, მანამ მოვიდოდეს.
_ მითხარი მაინც, რა გაგიკეთო.
ნუთუ არაფერი შემიძლია.
_ შენ შეგიძლია ფეხი მომკვეთო და შეაჩერო.
თუმცა ეგეც მეეჭვება.
ან არადა, მესროლო და გამათავო.
უკვე მარჯვედ ისვრი.
აკი მე თვითონ გასწავლე სროლა.
_ კარგი რა, თუ ღმერთი გწამს.
გინდა წაგიკითხო.
_ რა უნდა წამიკითხო.
_ შევარჩევ რამეს ჩანთაში, რაც არ წაგვიკითხავს.
_ ვერ მოვისმენ,_უთხრა კაცმა,_ყბედობა გაცილებით ადვილია.
ჩვენ ვჩხუბობთ და ამითი დრო გაგვყავს.
_ მე როდის გეჩხუბები.
სადა მაქვს ჩხუბის თავი.
ნუღარც ვიჩხუბებთ.
რა ვუყოთ, რომ ნერვები მოგვეშალა.
იქნებ დღესვე გამოგვიგზავნონ საბარგო მანქანა, ან თვითმფრინავი გამოჩნდეს.
_ სულ ერთია, ფეხსაც არ მოვიცვლი აქედან,_თქვა კაცმა,_რაღა აზრი აქვს წასვლას.
ეს არის, შენ გეშველება.
_ რა სილაჩრეა.
_ დააცადე კაცს, დამშვიდებით ამოხდეს სული, რაღას ლანძღავ.
გინება რომ საქმეს შველოდეს.
_ არ მოკვდები.
_ რას სულელობ_ვკვდები და ეს არის.
აბა, იმ აქოთებულებსა ჰკითხე,_ იქითკენ გაიხედა, სადაც ის უშველებელი, ბინძური ფრინველები ჩაცუცქულიყვნენ და გატიტვლებული თავები აჩეჩილ ბუმბულში ჩაერგოთ.
ახლა მეოთხეც დაეშვა დაბლა.
ცოტაზე წაფაფხურდა და მერე ბაჯბაჯით წავიდა დანარჩენებისაკენ.
_ მაგათ რას უყურებ, კარავი თუ დალანდეს სადმე, მაშინვე იქ გაჩნდებიან.
და კაციშვილი არ აქცევს ყურადღებას.
თვითონვე თუ არ დაჰყარე ფარ-ხმალი, არ მოკვდები.
_ ეგ სად ამოიკითხე.
ჰოი, რა რეგვენი ხარ.
_ სხვაზედაც უნდა იფიქრო.
_ მადლობა ღმერთს, ჩემი დღე და მოსწრება მეტი არაფერი მიკეთებია.
კაცი ისევ მიწვა და ერთხანს ხმა არ გაუღია, გაჰყურებდა გაფიცხებული მინდვრისაგან ალაპლაპებულ ჰაერს და თვალს ბუჩქებს უწვდენდა.
ხედავდა ქურციკებს, სულ გალეულებსა და თეთრებს ამ ყვითელ ფონზე, უფრო შორს კი_ზებრის ჯოგს, რომელიც ბუჩქების სიმწვანეში ქათქათა თეთრი ჩანდა.
შესანიშნავი ადგილი შეერჩიათ კარვის გასაშლელად_დაბურული ხეების ქვეშ, ზედ მთის ძირში ანკარა წყალი, და სულ ახლოს, იქვე ნახევრად დამშრალი წყარო, რომელსაც დილდილაობით კაკბების გუნდი გადაუფრენდა ხოლმე.
_ არ გინდა, რამე წაგიკითხო.
_ჰკითხა ქალმა, იგი საწოლთან იჯდა, ტილოს დასაკეც სკამზე,_აგერ ნიავმაც წამოუბერა.
_ არ მინდა.
მადლობელი ვარ.
_ იქნებ მანქანაც გამოჩნდეს.
_ ჩემთვის სულ ერთია, გამოჩნდება თუ არა.
_ ჩემთვის _ არა.
_ ასეა ხოლმე_რაც ჩემთვის სულ ერთია, შენთვის არ არის სულერთი.
_ ეს არცთუ ისე ხშირად ხდება, ჰარი.
_ მოდი, დავლიო.
_ გაწყენსო, გითხრეს.
ბლეიკსაც ასე აქვს, ალკოჰოლს ერიდონო.
ნუ დალევ.
_ მოლო.
_ გასძახა კაცმა.
_ აქა ვარ, ბვანა.
_ სოდიანი ვისკი.
_ ახლავე, ბვანა.
_ ნუ დალევ,_უთხრა ქალმა,_სწორედ ამას ჰქვია ფარ-ხმალის დაყრა.
ვნებსო, გეუბნებიან.
მეც ხომ ვიცი, რომ გაწყენს.
_ რას ამბობ,_თქვა კაცმა,_მომიხდება კიდეც.
მაშ ასე, ყველაფერი გათავდა, ფიქრობდა იგი.
მორჩა, ვეღარასოდეს მოაბამს ბოლოს.
სასმელზე დავა ყოფილა ყველაფრის ბოლო.
რაც მარჯვენა ფეხის განგრენა დაეწყო, ტკივილი გაუქრა, ხოლო ტკივილთან ერთად შიშიც გაქრა.
საშინელ დაქანცულობასღა გრძნობდა ახლა, და თან ბრაზს, რომ ყველაფრის ბოლო ეს აღმოჩნდა.
ის, რაც ასე ახლოვდებოდა, თითქმის არავითარ ინტერესსა და ცნობისმოყვარეობას არ აღუძრავდა.
რამდენი წელიწადია თანა სდევს ის, მაგრამ ახლა უკვე აღარავითარი მნიშვნელობა არ ჰქონდა.
საოცარი კია_დაქანცულობამ როგორ გაუიოლა ყველაფერი.
მორჩა, ვეღარასოდეს დაწერს იმას, რასაც ამდენი ხანი ელოლიავებოდა და მხოლოდ დროსღა უცდიდა, რათა უფრო ხეირიანად გასცნობოდა და კარგად დაეწერა.
სამაგიეროდ მარცხსაც არ გამოსცდის.
იქნებ სულაც არა ხარ ამის დამწერი და ამიტომაც სდებ და სდებ_ვერა და ვერ გაგიბედავს დაწყება.
ვინ იცის.
ახლა რაღას გაიგებ.
_ ნეტა სულაც არ ჩამოვსულიყავით, _ თქვა ქლმა.
იგი შეჰყურებდა კაცის ხელში ჭიქას, და ტუჩებს იკვნეტდა,_პარიზში ხომ არ დაგემართებოდა ამისთანა რამე.
სულ პირზე გეკერა, პარიზი მიყვარსო.
ან პარიზშივე დავრჩებოდით, ან სადმე სხვაგან წავიდოდით.
აკი გეუბნებოდი, საცა იტყვი, იქ წავიდეთ-მეთქი.
ნადირობა თუ მოგენატრებოდა, უნგრეთში გადავიდოდით, და, რასაც ისურვებდი, ყველაფერი გექნებოდა.
_ ოჰ, ეს შენი ოხერი ფული.
_ ეს კი უსამართლობაა,_თქვა ქალმა,_ჩემი და შენი ფული ვინ გაყო.
ყველაფერი მივატოვე და შენ გამოგყევი.
საცა მოიგუნებებდი, იქ მოგყვებოდი, რასაც მოისურვებდი, იმას ვაკეთებდი.
მაგრამ, ნეტა აქეთ არ გვექნა პირი.
_ აკი ამბობდი, აქაურობა მიყვარსო.
_ მიყვარდა კიდეც, მანამ შენ კარგად იყავი.
ახლა კი მძულს.
რაღა მაინცდამაინც შენს ფეხს ეცა.
რა დავაშავეთ ასეთი.
_ ჩემი დანაშაული ის არის, რომ, როცა ფეხი გამეკაწრა, იოდის წასმა ვერ მოვიფიქრე.
მერე სულაც გადავივიწყე, იმიტომ, რომ ჩემს დღეში არავითარი ინფექცია არ შემჭრია.
ბოლოს, როცა მაგრად ამტკივდა, კარბოლის სუსტ ხსნარს ვხმარობდი, სხვა ყველაფერი გაგვითავდა.
ამან გამოიწვია წვრილი ძარღვების დამბლა, და განგრენაც დამეწყო,_კაცმა ქალს შეხედა.
_ სხვა რა.
_ მაგას არ გეუბნები.
_ ეს ჩამოფხრეწილი აფრიკელი შოფერი რომ არ აგვეყვანა და ნამდვილი მექანიკოსი დაგვექირავებინა, ადრევე შენიშნავდა ზეთის ნაკლებობას და მანქანა აღარ გაგვიფუჭდებოდა.
_ არც მაგას გეუბნები.
_ შენს ხალხს რომ არ მოსწყვეტოდი_იმ ვესტბორელ, სარატოგელ და პალმბიჩელ ოხრებს და მამაძაღლებს, და მე არ გამომყოლოდი _ აბა, რატომ ლაპარაკობ_მე ხომ მიყვარდი.
ეს უსამართლობაა.
ახლაც იმგვარადვე მიყვარხარ.
მუდამაც მეყვარები.
შენ არ გიყვარვარ.
_ არა,_უთხრა კაცმა,_არა მგონია.
არც არასოდეს მყვარებიხარ.
_ რას ამბობ, ჰარი.
სულ დაკარგე ჭკუა.
_ არა.
რაც არ მქონია, რას დავკარგავდი.
_ ნუღარ დალევ მაგას,_უთხრა ქალმა,_ნუ დალევ, ძვირფასო.
თუკი რამე შეგვიძლია, ყველაფერი უნდა ვიღონოთ.
_ შენ რაც გინდოდეს, ქენი,_თქვა კაცმა,_მე დავიღალე.
თვალწინ წარმოუდგა რკინიგზის სადგური ყარაგაჩში.
დგას ზურგჩანთამოკიდებული, და სიმპლონ_ორიენტის ექსპრესის დიდი ფარანი ღამის წყვდიადს მიაპობს.
ეს იყო თრაკიიდან უკანდახევის დროს, და თვითონაც უკან ბრუნდებოდა.
ესეც მოთხრობისათვის ჰქონდა შემონახული.
ესეც და აი რა კიდევ: დილაა და საუზმეს უსხედან, ფანჯრიდან გაჰყურებენ თოვლს ბულგარეთის მთებზე, ხოლო ნანსენის მისიის მდივანი ბერიკაცს ეკითხება, ეს თოვლია თუ რაო.
და ბერიკაციც გაიხედავს ფანჯარაში და იტყვის, არა, თოვლი არ არისო.
ჯერ რა დროს თოვლიაო.
და მდივანიც გაუმეორებს სხვა გოგოებს _ ხომ ხედავთ, რა დროს თოვლიაო, და ისინიც ერთხმად შესძახებენ_მოგვჩვენებია, თოვლი არ ყოფილაო.
სინამდვილეში კი მართლაც თოვლი იყო, ხოლო როცა მოსახლეობის გაცვლა დაიწყო, ბერიკაცმა ქვეყნის ხალხი გაგზავნა მთებში.
და ხალხი ძლივს მიიკვლევდა გზას თოვლში, მანამ ერთიანად არ გაწყდნენ იმ ზამთარს.
გაუერტალში ყოფნის დროსაც მთელი შობის კვირა თოვდა იმ წელიწადს.
მაშინ ტყისმჭრელის სახლში ცხოვრობდნენ, და ნახევარი ოთახი შორენკეცის დიდ, ოთხკუთხა ღუმელს ეჭირა, და წიფლის ფოთლით გატენილ ნაალებზე ეძინათ.
მაშინ იყო, დეზერტირი რომ მოადგა სახლს, ხოლო მის სისხლიან ფეხს თოვლზე წითელი კვალი გაეტარებინა.
პოლიცია ფეხდაფეხ მომდევსო, და ამათ ღაზლის წინდები მისცეს, ხოლო ჟანდარმები ლაპარაკით შეიქციეს, მანამ ნაკვალევი თოვლმა არ დაფარა.
შრუნსში, შობა დღეს, წირვიდან დაბრუნებულ ხალხს რომ გახედავდი სამიკიტნოდან, თოვლის ბრჭყვიალება თვალს მოგჭრიდა.
სწორედ იმ შრუნსში იყო, მძიმე თხილამურებს რომ გაიდებდნენ მხარზე და შარდისგან გაყვითლებულსა და მარხილებით გატკეპნილ გზას აუყვებოდნენ, მდინარის პირ-პირ.
ნაძვებით დაბურულ ციცაბო სერს აივლიდნენ და მერე მოწყვეტით დაეშვებოდნენ მადლენერ-ჰაუზის ყინულზე.
თოვლი იყო შაქარყინულივით გლუვი და ფხვნილივით მსუბუქი.
აგონდებოდა, დიდი სისწრაფის გამო რა უხმაუროდ ეშვებოდნენ და როგორ ჩიტივით დასკუპდებოდნენ დაბლა.
ნამქერმა მთელი ერთი კვირა ფეხი არ მოაცვლევინა მადლენერ-ჰაუზიდან.
ისხდნენ და ახრჩოლებული ფარნის მბჟუტავ სინათლეზე კარტს თამაშობდნენ.
რაც უფრო მეტს აგებდა ჰერ ლენტი, მით უფრო მეტსა და მეტს ჩამოდიოდნენ ფულს.
ბოლოს ყველაფერი წააგო _ სათხილამურო სკოლის ფული, მთელი სეზონის შემოსავალი, თავნიც.
ახლაც თვალწინ ედგა, რა გაფაციცებით იღებდა ეს გრძელცხვირა კაცი კარტს და მერე ერთბაშად გაშლიდა _ შანს ვოირ , წუთსაც არ აცდენდნენ: ბარდნიდა_თამაშობდნენ, გადაიღებდა _თამაშობდნენ.
გაიფიქრა _ მთელ ჩემს სიცოცხლეში კარტის თამაშზე რამდენი დრო წამსვლიაო.
მაგრამ ერთი სტრიქონიც არ დაუწერია არც იმაზე, არც შობის იმ ცივ, ჭახჭახა დღეზე, როცა მინდვრის გადაღმა წამომართული მთები გარკვევით ჩანდა.
მერე ბარკერმა გადაუფრინა ამ მთებს ფრონტის ხაზიდან, რათა ფრონტიდან შინ მიმავალი ავსტრიელი ოფიცრების მატარებელი დაებომბა.
ხოლო როცა ოფიცრები გაიფანტნენ და გაიქცნენ, ტყვიამფრქვევი დაუშინა.
გაახსენდა, როგორ შევიდა მერე ბარკერი ოფიცერთა სასადილოში და ამის მოყოლა დაიწყო, როგორ ჩაუვარდა ყველას ენა და ბოლოს ვიღაცამ შეჰყვირა_შე ნაბიჭვარო ყასაბოო.
სწორედ ეგ ავსტრიელები იყვნენ _ მაშინ ხოცავდნენ, უფრო მოგვიანებით კი თხილამურებზე დასრიალებდნენ მათთან ერთად.
თუმცა არა, იგივე ხალხი არ ყოფილა.
ჰანსი, რომელთანაც ერთად თხილამურებით დადიოდა მთელი წელიწადი, კაიზერის ეგერთა პოლკში იყო, და კურდღელზე სანადიროდ რომ გაემართნენ სახერხი ქარხნის ზემოთ პატარა მინდვრისაკენ, ლაპარაკი ჩამოვარდა პასუბიოს ბრძოლებზე, პეტრიკასა და ასალონეს იერიშებზე და ერთი სიტყვაც არ დაუწერია ამაზე.
არც მონტე კორნოზე, არც სიეტე კომუმზე, არც არსიედოზე.
რამდენი ზამთარი გაატარა ფორალბერგსა და არლბერგში.
ოთხი, და უცებ ერთი კაცი მოაგონდა _ ბლუდენცისკენ რომ მიდიოდნენ საჩუქრების საყიდლად, ეს კაცი მელასა ჰყიდდა.
მოაგონდა დიდებული კირში, რომელსაც ალუბლის გემო დაჰკრავდა, ფიფქი თოვლის კორიანტელი გალიპულ ბილიკზე, ჰი.
ჰო.
როლი როლის წამღერება, როცა უკანასკნელად მოუხვევდნენ და ციცაბო გორაკს მიადგებოდნენ, იქიდან პირდაპირ დაშვება, სამჯერ მოქნევა და ბაღის ბოლოში ხარ, არხს გადაევლები და სასტუმროს უკან გახვალ, ყინულით გასლიპულ გზაზე.
სამაგრებს მოუშვებ, ფეხს მოიქნევ, თხილამურებს წაიძრობ და სასტუმროს ფიცრულ კედელზე მიაყუდებ, ფანჯრიდან ლამპის შუქი გამოდის, შიგნით კი, კვამლით გამოვსებულ, ღვინის ოხშივარით გამთბარ ოთახში, აკორდეონს უკრავენ.
_ პარიზში სად ვიდექით.
ჰკითხა მან ქალს, რომელიც ზედ სასთუმალთან ეჯდა, ტილოს დასაკეც სკამზე, აქ, აფრიკაში.
_ კრიიონში.
შენ თვითონაც ხომ იცი.
_ მე საიდან უნდა ვიცოდე.
_ მუდამ იქ არ ვჩერდებით.
_ არაფერიც.
მუდამ არა.
_ იქა და ჰენრი მეოთხის პავილიონში, სენ ჟერმენზე.
აკი მიყვარს იქაურობაო.
_ სიყვარული ნეხვის გროვაა,_თქვა ჰარიმ,_მე კიდე მამალი ვარ, შევხტები ამ გროვაზე და ყიყლიყოს ვიძახი.
_ შენ მიდიხარ_მიდიხარ, აქ აღარავის ტოვებ.
_უთხრა ქალმა,_ყველა თან უნდა გაიყოლო.
ცხენსაცა კლავ, ცოლსაც, და აბჯარ-უნაგირიც ცეცხლს უნდა მისცე.
_ უსათუოდ.
შენი ოხერი ფულია ჩემი აბჯარი.
_ გაჩუმდი ერთი.
_ კარგი.
აღარ ვიტყვი.
გული რად უნდა გატკინო.
_ ცოტა გვიან კი მოგივიდა.
_ რახან ასეა, აღარ მოგეშვები.
გავერთობი მაინც.
ერთადერთი რაღაცის გაკეთება მიყვარდა შენთან ერთად, და უკვე იმის თავიც აღარა მაქვს.
_ არა, არა ხარ მართალი.
სხვაც ბევრი რამე გიყვარდა.
და რასაც შენ მოიწადინებდი, მეც ვაკეთებდი ხოლმე.
_ კარგი ერთი, თუ ღმერთი გწამს, მოეშვი მაგ ტრაბახს.
ქალს შეხედა და ნახა, რომ ტიროდა.
_ მოიხედე,_უთხრა მან,_შენ გგონია, მე მსიამოვნებს.
თვითონაც არ ვიცი, რატომ ვაკეთებ ამას.
სხვასა კლავ, რომ საკუთარი სიცოცხლე შეიგრძნო_ალბათ, ეს არის მიზეზი.
როცა ლაპარაკი დავიწყეთ, არავითარი ცუდი განზრახვა არა მქონია.
ახლა კი ლამის გავცოფდე და შენც ასე გაწამებ.
ყურს ნუ ათხოვებ ჩემს სიტყვებს, ძვირფასო.
ხომ იცი, მიყვარხარ, გულით მიყვარხარ.
შენსავით არც არავინ მყვარებია.
ახლაც ჩვეულებრივ იცრუა.
ეს აჭმევდა პურს.
_ რა ტკბილი ხარ.
_ აი, შე ძუკნავ,_უთხრა კაცმა,_მდიდარო ძუკნავ.
მეტი კი არაფერია პოეზია.
პოეზიით ვარ სავსე.
პოეზიითა და სიდამპლით.
დამპალი პოეზიით.
_ გაჩუმდი, ჰარი.
რა ეშმაკი შეგიძვრა.
_ აღარაფერს ვტოვებ ჩემს შემდეგ,_თქვა კაცმა,_ყველაფერი თან უნდა გავიყოლო.
მოსაღამოვდა.
კაცმა გაიღვიძა.
მზე გორაკს მოფარებოდა და მთელ მინდორზე ჩრდილი იწვა, წვრილფეხა ცხოველები ზედ კარავთან ძოვდნენ.
იგი ხედავდა, როგორ თანდათანობით შორდებოდნენ ბუჩქებს, რა მალიმალ დასწევდნენ ხოლმე თავს ბალახზე და განუწყვეტლივ კუდს აქიცინებდნენ.
ფრინველები აღარ ჩანდნენ მიწაზე, ხეზე ჩამოხუნძლულიყვნენ მძიმედ.
ახლა გაცილებით მეტი იყო.
მოსამსახურე ბიჭი ლოგინთან უჯდა.
_ მემსაიბი სანადიროდ წავიდა,_თქვა ბიჭმა,_ბვანას ხომ არაფერი ნებავს.
_ არაფერი.
ქალი ნადირის მოსაკლავად წავიდა.
მაგრამ, რაკი კაცი ნადირის ცქერით ერთობოდა, მინდვრის ის პატარა კუთხე, სადამდეც კაცს თვალი მიუწვდებოდა, აღარ შეუშფოთებია, უფრო მოშორებით გაემართა.
ყველაფერი ახსოვსო, ფიქრობდა კაცი, რაც კი გაუგია, წაუკითხავს, ან ოდესმე გაუგონია.
რა ქალის ბრალი იყო, რომ კაცი თითქმის მოთავებული მივიდა მასთან.
რანაირად უნდა მიხვდეს ქალი, რომ, რასაც შენ ეუბნები, ცარიელი სიტყვებია.
რომ შენ მხოლოდ ჩვეულების მიხედვით და საკუთარი თავის დასამშვიდებლად ლაპარაკობ.
და რასაც უფრო მეტს ისროდა ამ ფუჭ სიტყვებს კაცი, მის ტყუილს უფრო დიდი გასავალი ჰქონდა ქალებში, ვიდრე სიმართლეს.
ცრუობდა, ცრუობდა, ეს კიდევ არაფერი, უფრო დიდი უბედურება ის იყო, რომ სიმართლე აღარც ჰქონდა სათქმელი.
უკვე მოსჭამა თავისი წუთისოფელი, და ახლა გადაწყვიტა, ხელახლა დაეწყო, ოღონდ უკვე სხვა ხალხთან ერთად, უფრო მეტი ფულით.
ნაცნობი ადგილებიდან ყველაზე საუკეთესოს ირჩევდა, და ბევრი ახალი კუთხეც მოინახულა.
ცდილობდა, არ ეფიქრა, და მაშინ მართლაც დიდებულად იყო საქმე.
შენ მშვენიერი გულ-გვამი დაგყვა და ამიტომ ისე არ მოშლილხარ, როგორც ბევრს მოსდის, თავს იმგვარად იჭერდი, თითქოს შენი საქმე ფეხებზე გეკიდა, ის საქმე, რასაც ახლა უკვე ვეღარ მოერევი.
მაგრამ გულში მაინც ამბობდი, როცა იქნება, ამ ხალხის ამბავს დავწერო, სიმდიდრისაგან გაზულუქებული ხალხის ამბავს.
შენ თვითონ არასოდეს ყოფილხარ იმათი მოდგმისა.
მაგრამ მზვერავივით იყავი მათთან.
მერე მიატოვებდი, დაწერდი, და ეს იქნებოდა პირველი შემთხვევა, როცა საკუთარი თვალით დანახულ და განცდილ სინამდვილეს აღწერდა კაცი.
მაგრამ ვერ იქნა და ვერ მოჰკიდა კალამს ხელი.
არ ეწერებოდა, ყოველი დღე ფუფუნებით იყო სავსე, და ეს გულს ურევდა, ნიჭს უჩლუნგებდა, წერის სურვილს უდუნებდა, ისე რომ, საბოლოოდ სულაც გაანება თავი წერას.
იმ ხალხისათვის, ვის წრეშიაც ტრიალებდა, გაცილებით ხელსაყრელი გამოდგა ეს.
თავისი ცხოვრების უბედნიერესი ხანა აფრიკაში ჰქონდა გატარებული, და ახლა ისევ ჩამოვიდა, რათა თავიდან დაეწყო ყველაფერი.
ახლა ცდილობდნენ, რაც შეიძლება ნაკლები კომფორტით ემოგზაურათ.
არც გაჭირვება განუცდიათ, მაგრამ ფუფუნებითაც არ ცხოვრობდნენ.
ასეთი წვრთნით ძველ ენერგიას დავიბრუნებო, ფიქრობდა.
ცდილობდა, ისევე ჩამოეცილებინა სულიდან ქონი, როგორც მოკრივე იგდებს წონას, მთაში განუწყვეტელი წვრთნითა და მუშაობით.
ქალს მოსწონდა ასეთი მოგზაურობა.
მომწონსო, ამბობდა.
ყველაფერი მოსწონდა, რაც კი მღელვარებას განაცდევინებდა, გარემოს შეუცვლიდა, ახალ ხალხში გარევდა და სიამოვნებას მიანიჭებდა, და კაცსაც მოეჩვენა, თითქოს მუშაობის ძველი ჟინი უბრუნდებოდა.
მაგრამ ახლა რაღა ხერხემალგადატეხილი გველივით იგრიხოს და თავი დაიკბინოს, თუკი ეს არის ყველაფრის ბოლო.
იცოდა კი, რომ სწორედ ეს იყო ბოლო.
ამ ქალმა რა დაუშავა.
ეს არა_სხვა იქნებოდა, თუკი მთელი სიცოცხლე ტყუილებით გაატარა, ბარემ ტყუილით მოკვდეს.
გორაკის გადაღმიდან სროლის ხმა მოესმა.
კარგად ახვედრებდა ნიშანში ეს მდიდარი, კეთილი ძუკნა, ეს სათნო მზრუნველი და მისი ნიჭის დამღუპველი.
სისულელეა.
თავს დააბრალოს.
რაღა ამ ქალს მისდგა, ეგ ხომ სულ იმის ცდაში იყო, როგორმე კარგად მოეწყო კაცის ცხოვრება.
თვითონვე დაიღუპა ნიჭი უსაქმურობით, საკუთარი თავისა და რწმენის ღალატით, ლოთობით_რამაც აღქმის უნარი დაუჩლუნგა, სიზარმაცით, გაზულუქებით, სნობიზმით, პატივმოყვარეობითა და კუდაბზიკობით, ჯანდაბითა და ოხრობით.
რა იყო ეს.
ძველი წიგნების კატალოგი.
ან მისი ნიჭი რას წარმოადგენდა.
ნიჭს არა უშავდა რა, მაგრამ გამოყენების მაგივრად ვაჭრობდა ხოლმე ამ ნიჭით და იმის ნაცვლად, რომ ეთქვა_ესა და ეს გავაკეთეო, იმასღა ამბობდა_ამის გაკეთება შემეძლოო.
თვითონვე არჩია, რომ სხვა რაღაც ხრიკებით ეცხოვრა და არა კალმითა და ფანქრით.
ისიც მრავლისმეტყველია _ არა, განა.
_რომ ყოველი ახალი ქალი, ვისაც ის შეიყვარებდა, წინანდელზე მდიდარი იყო.
ხოლო როცა სიყვარულმა გადაუარა, როცა მხოლოდღა ტყუოდა, როგორც ახლა, ამ ქალთან, ვისაც ყველაზე მეტი ფული ჰქონდა, ქვეყნის ფული ჰქონდა, ვისაც ადრე ქმარიც ჰყავდა და შვილებიც, საყვარლებიც დაუდიოდა, მაგრამ ვერავითარ სიამოვნებას ვერ ნახულობდა, და ვისაც ეს კაცი მთელი სინაზით შეუყვარდა, როგორც მწერალი, როგორც მამაკაცი, მეგობარი და განძი და უცნაური ის იყო, რომ ახლა, როცა მას სულაც არ უყვარდა და მხოლოდღა ტყუოდა, უფრო მეტის მიცემა შეეძლო ამ ქალისათვის ფულის სანაცვლოდ, ვიდრე უწინ, ნამდვილი სიყვარულის დროს.
რისთვისაც მოწოდებული ხარ, ის უნდა გააკეთო, ფიქრობდა.
შენი ნიჭი იმითი აიწონება, თუ როგორ შეიქმნი ცხოვრების პირობებს.
იგი მუდამ სასიცოცხლო ძალასა ჰყიდდა_ხან ამ სახით, ხან იმ სახით, როგორც მოუხერხდებოდა, მთელ სიცოცხლეს ჰყიდდა, ხოლო როცა გრძნობები გამოფიტული გაქვს, გაცილებით კარგი ხარისხის საქონელი უნდა მისცე მიღებულ ფულში.
ამაში უკვე დარწმუნდა.
მაგრამ ვერც ამას დაწერს, ვერასოდეს.
ვერა, ვეღარ დაწერს, თუმცა ღირდა კი დასაწერად.
მინდორში ქალი გამოჩნდა, კარვისკენ მოდიოდა.
ბრიჯი ეცვა და ხელში თოფი ეჭირა.
უკან ორი ბიჭი მოსდევდა, ქურციკისთვი ჯოხი გაეყარათ და მხარზე გაედოთ.
ისევ შერჩა ძველი მომხიბვლელობა, გაიფიქრა კაცმა, საამური ტანი აქვს.
ლოგინში დიდ ნიჭს იჩენდა და კარგად იცოდა ამისი ფასი.
ლამაზი არ ყოფილა, მაგრამ კაცს მოსწონდა მისი სახე, თავაუღებლივ კითხულობდა, უყვარდა ცხენით ნავარდი და ნადირობა, და, რაღა თქმა უნდა, ბევრსა სვამდა.
ჯერ ისევ ყმაწვილი ქალი ეთქმოდა, ქმარი რომ მოუკვდა და მთელი არსებით მიეცა თავის ორ უკვე მოზრდილ შვილს რომელთაც სულაც აღარ სჭირდებოდათ დედა, პირიქით, ხელსაც კი უშლიდა , თავის თავლას, წიგნებსა და ბოთლებს.
კითხვა საღამოობით უყვარდა, სადილის წინ, და კითხვის დროს სოდიან ვისკისა სვამდა.
სადილობისთვის უკვე კარგა შემთვრალი იყო, და ერთი ბოთლი ღვინოღა ჰყოფნიდა, რომ მაგრად მოჰკიდებოდა და ჩასძინებოდა.
ეს, მანამ საყვარლებს გაიჩენდა.
საყვარლების შემდეგ ღვინოს იმდენად აღარ მისძალებია, ისედაც ადვილად იძინებდა.
მაგრამ საყვარლები მალე მოსწყინდა.
ქმართან ერთხელაც არ უგრძნია მოწყენილობა, ამათ კი თავი მოაბეზრეს.
ამასობაში შვილიც დაეღუპა საჰაერო კატასტროფის დროს და ამის შემდეგ საყვარლები აღარ ინდომა, ხოლო რაკი სასმელი ტკივილს არ უყუჩებდა, იძულებული გახდა, ახლებური ცხოვრება დაეწყო.
უეცრად მარტოობის მწვავე შიშმა მოიცვა, მაგრამ ისეთი კაცი უნდოდა, ვისაც პატივსა სცემდა.
უბრალოდ დაიწყო ყველაფერი.
ქალს მისი წიგნები მოსწონდა, და ცხოვრების მისებური წესიც შურდა.
რაც გულით სწადია, სწორედ იმას აკეთებსო, ფიქრობდა.
ის ხერხები, რითაც მან კაცი დაისაკუთრა და ბოლოს შეიყვარა კიდეც, უკუპროპორციულ პროგრესიასა ჰგავდა_ქალი თავისთვის ახალ ცხოვრებას იშენებდა, კაცი კი თავისი ძველი ცხოვრების ნარჩენებს ჰყიდდა.
ჰყიდდა უზრუნველი ცხოვრებისათვის, კომფორტისათვის _ ამის უარყოფა შეუძლებელია_და კიდევ რისთვის.
ეს უკვე აღარ იცოდა.
ქალი მზად იყო, ყველაფერი ეყიდა მისთვის, რასაც კი კაცი მოიწადინებდა.
ეს აშკარად ჩანდა.
თან სასიამოვნო ქალიც იყო.
ლოგინში ამასაც ისეთივე სიამოვნებით შეუწვებოდა, როგორც სხვა რომელიმე ქალს.
ამას მეტი სიამოვნებითაც, რადგან უფრო მდიდარი იყო, ძალიან სასიამოვნო, სიყვარულის ფასი იცოდა და არასოდეს უმართავდა სცენებს.
ახლა კი ეს ცხოვრება, რომელიც ხელმეორედ მოიწყო ქალმა, დასასრულს უახლოვდებოდა, რადგან ორი კვირის წინათ,_როცა ისინი შამბნარში მიიპარებოდნენ ყელმოღერებულ, ნესტოებდაბერილ და გასაქცევად შემართულ ყურდაცქვეტილი ირმებისათვის სურათის გადასაღებად, _ ეკალზე მუხლი გაეკაწრა და იოდის წასმა დაავიწყდა.
სურათის გადაღებაც ვერ მოასწრო _ ირმებმა იშვირეს ფეხი და ტყეში გაცვივდნენ.
აგერ, მოახლოვდა კიდეც ქალი.
კაცმა თავი მოაბრუნა, შეხედა და უთხრა: _ ჰელო.
_ ქურციკი მოვკალი,_თქვა ქალმა,_ახლავე გემრიელ სუპს მოგიხარშავ, კარტოფილის პიურესაც მოვამზადებინებ.
როგორა ხარ.
_ უკეთ.
_ ასე არ ჯობს.
ვიცოდი, რომ კარგად გახდებოდი.
წაძინებული დაგტოვე.
_ გემოზე გამოვიძინე.
შორს იყავი.
_ არა.
გორაკს შემოვუარე.
მარჯვედ კი მოვარტყი.
_ დიდებული ქურციკია.
_ მიყვარს ნადირობა.
აფრიკაც შემიყვარდა.
ნამდვილად.
ოღონდ შენ კარგად გახდებოდე და ასე ჩემს დღეში არ მისიამოვნია.
რა კარგი იქნება შენთან ერთად ნადირობა.
ძალიან შემიყვარდა ეს ქვეყანა.
_ მეც მიყვარს.
_ ჩემო კარგო, ნეტა იცოდე, რა ბედნიერებაა, მოკეთებულს რომ გხედავ.
ვერ ვიტან ხოლმე, ისე რომ მოიჟამები.
ხომ აღარ დამიწყებ ისეთ ლაპარაკს.
ხომ აღარა.
_ არა.
აღარც კი მახსოვს, რა გითხარი.
_ რატომ გინდა, ცხოვრება დამინგრიო.
ჰა.
მე ხომ ახალგაზრდა ქალი აღარ მეთქმის.
შემიყვარდი, და, რასაც კი მოისურვებ, მინდა ყველაფერი შეგისრულო.
ორ-სამჯერ უკვე დამანგრიეს.
შენ ხომ აღარ დამანგრევ, ხომ აღარა.
_ ლოგინში სიამოვნებით დაგანგრევდი, და ხშირ-ხშირადაც.
_ ო, ეს სულ სხვანაირი დანგრევაა.
მაგისთვის ვართ გაჩენილი.
ხვალ თვითმფრინავი მოვა.
_ რა იცი.
_ დარწმუნებული ვარ.
უსათუოდ უნდა მოვიდეს.
ბიჭებმა უკვე მოამზადეს ფიჩხი და თივა კოცონის გასაჩაღებლად.
დღესაც ვიყავი და ვნახე.
უშველებელი მინდორი მოუმზადებიათ, ორივე მხარეს უნდა დავანთოთ კოცონები.
_ რატომ გგონია, რომ უსათუოდ ხვალ მოვა.
_ დარწმუნებული ვარ.
აღარ არის დრო.
ერთი ეს ფეხი მოგირჩინონ ქალაქში_ნამდვილი დანგრევა მერე იკითხე.
იმ მოჟამული ლაპარაკისნაირი კი არა.
_ არ დავლიოთ.
მზე უკვე ჩავიდა.
_ გინდა ვითომ.
_ უსათუოდ უნდა დავლიო.
_ მაშ ერთად დავლიოთ.
, _ .
_ გასძახა ქალმა.
_ მაღალყელიანი ფეხსაცმელი ჩაიცვი, ქინქლებმა არ დაგჭამონ,_უთხრა კაცმა.
_ ჯერ ვიბანაო მანამ დაბნელდებოდა, სვამდნენ.
როცა შებნელდა და თოფის სროლა უკვე აღარ შეიძლებოდა, მინდორზე აფთარმა გაირბინა და გორაკს შემოუარა.
_ ყოველღამე აქ დაძრწის ეს უწმინდური,_თქვა კაცმა, _ ერთი ღამეც არ გამოუტოვებია ამ ორ კვირაში.
_ ეგ არის, მთელი ღამე რომ კივის.
იკივლოს, რა მენაღვლება.
თუმცა ყოვლად ბილწი ცხოველი კია.
ვისკის შეექცეოდნენ, ტკივილს სულ აღარ გრძნობდა, ოღონდ ახლა გაუნძრევლად წოლა აწუხებდა.
ბიჭებმა ცეცხლი გააჩაღეს, ჩრდილები კარვის კედლებზე ათამაშდნენ და ამ ვითარებაში თანდათანობით იგრძნო, რომ კვლავ უბრუნდებოდა იმ ცხოვრებასთან შეგუების სურვილი, რაც მას უნებლიე სიამოვნებად გადაექცა.
ქალი ძალიან კარგად ეპყრობოდა.
თვითონ მოექცა წეღან სასტიკად და უსამართლოდ.
მშვენიერი ქალი იყო, მართლაც რომ დიდებული.
და ამ დროს კაცს, ვკვდებიო, გაუელვა.
უცებ მოასკდა ეს.
არა როგორც ქარი და ნიაღვარი, არამედ როგორც მყრალი სიცარიელე, და უცნაური ის იყო, რომ ამ სიცარიელის კიდეზე აფთარი მიცოცავდა.
_ ჰარი, რა მოგივიდა.
_ჰკითხა ქალმა.
_ არაფერი,_უპასუხა მან,_იქით გადაჯექი, ქარს შეაქციე ზურგი.
_ მოლომ სახვევი გამოგიცვალა.
_ ჰო, ახლა ბორის საფენი მადევს.
_ როგორა ხარ.
_ სუსტად.
_ წავალ, ვიბანავებ,_უთხრა ქალმა,_ახლავე დავბრუნდები.
ერთად ვივახშმოთ და მერე ლოგინი შევიტანოთ.
მაშ, კარგი გვიქნია, ჩხუბი რომ შევწყვიტეთ, გაიფიქრა კაცმა.
ამ ქალთან მაინცდამაინც არასოდეს არ უჩხუბია, იმათთან კი, ვინც გულით უყვარდა, იმდენს ჩხუბობდა, რომ ჩხუბის ჟანგმა სულ შეჭამა, რაც ერთმანეთთან აკავშირებდათ.
ძალიან მაგრად უყვარდა, ძალიან ბევრს მოითხოვდა და ბოლოს და ბოლოს სულ გამოიფიტა.
გაახსენდა კონსტანტინოპოლში მარტოდ ყოფნა, ეს იყო ჩხუბის შემდეგ, პარიზიდან გამომგზავრების წინ.
მთელი დღეები გარყვნილების მეტი არაფერი უკეთებია, ხოლო როცა გონს მოეგო და ნახა, რომ მარტოობის სევდა არათუ ჩაჰკლოდა, პირიქით, კიდევ უფრო გამწვავებოდა, ადგა და წერილი მისწერა იმ პირველს, რომელმაც მიატოვა.
მისწერა _ დღემდე ვერ მომიხერხებია ამის ჩაკვლაო ერთხელ მომეჩვენა, თითქოს რეჯენსის წინ ჩაიარე და გული ერთბაშად ჩამწყდა და მოვიშალეო, ვისაც კი რითიმე მიგამსგავსებდი, ბულვარზე გამოვედევნებოდი და სულ იმის შიში მქონდა_ვაითუ ის არ აღმოჩნდეს, ვაითუ ეს წუთიერი სიხარულიც წამერთვასო.
შენს შემდეგ ვისთანაც არ დავწოლილვარ, კიდევ უფრო მწვავედ განმიცდია შენი განშორებაო.
რაც შენ გამიკეთე, აღარც კი მახსოვს და არც აქვს რაიმე მნიშვნელობა, რადგან, დავრწმუნდი, უშენობა არ შემიძლიაო.
კლუბში დაწერა ეს წერილი, სავსებით ფხიზელმა, და ნიუ იორკში გაგზავნა, სთხოვდა, პარიზში ეპასუხებინა, რედაქციის მისამართზე.
ასე უფრო უხიფათო ეჩვენა.
იმავე ღამეს კი ისე მოენატრა ის ქალი, სულში ავადმყოფური სიცარიელე იგრძნო, ტაქსიმისაკენ წაეხეტა, იქ ვიღაც გოგოს შეხვდა და ვახშმად წაიყვანა.
იქიდან საცეკვაოდ წავიდნენ, მაგრამ ცუდი მოცეკვავე გამოდგა, მიატოვა, და ახლა ვიღაც ახტაჯანა სომხის გოგოსთან დაიწყო ცეკვა, მაგრამ ისე ეხახუნებოდა გოგო მუცლით, რომ მთელი სხეული აუწვა.
ინგლისელ არტილერიის ოფიცერს წაართვა ეს გოგო და ჩხუბიც მოუვიდათ.
არტილერისტმა გარეთ გაიხმო, და პირდაპირ ქვაფენილზე შეებნენ ერთმანეთს, სიბნელეში.
ორჯერ გამეტებით შემოჰკრა ყბაში, მაგრამ ძვრაც ვერ უყო და მიხვდა, რომ მაგარ ჩხუბში გაება.
არტილერისტმა ჯერ გვერდში ამოჰკრა, მერე _ საფეთქელთან.
ამან ახლა მარცხენა ხელი მოუქნია და მოარტყა, ხოლო არტილერისტი ქურთუკში სწვდა და სახელო შემოაფხრიწა, ამან კი ყურის ძირში ამოჰკრა ორჯერ, ხელი გააშვებინა და ერთი კიდევ მოარტყა მარჯვენათი.
არტილერისტი დავარდა და ქვას დაჰკრა თავი, და ამან მაშინვე მოუსვა გოგოსთან ერთად, რადგან სამხედრო პატრულის ხმა გაიგონეს.
ჩასხდნენ ტაქსში, ბოსფორს ჩაუქროლეს, რიმილი ჰისას მიადგნენ, იქიდან მოტრიალდნენ და უკანვე მობრუნდნენ.
ღამე იყო ცივი, და ისინი შევიდნენ და დაწვნენ.
ქალი, შორიდან რომ ჩანდა, ისეთივე გადამწიფებული აღმოჩნდა, ოღონდ კანი ჰქონდა ვარდის ფურცელივით რბილი, და მუცელიც ფაფუკი, მკერდი _ დიდი, და ბალიშის ამოდება არც დასჭირვებია.
დაძინებული დატოვა, განთიადის შუქზე კარგა ნათრევი ჩანდა.
ხოლო იქიდან წამოსულმა პერა-პალასისაკენ გასწია, თვალჩალილავებულმა, ქურთუკი ხელში ეჭირა, რადგან ცალი სახელო მოფხრეწილი ჰქონდა.
იმავე ღამეს ანატოლიისკენ გაემგზავრა.
რობერტ კონი ოდესღაც კრივის ჩემპიონი იყო პრინსტონის1 კოლეჯში.
არ იფიქროთ, მე დიდ რადმე მიმაჩნდეს ეს წოდება, მაგრამ კონისათვის მართლაც დიდი რამე იყო.
გატაცებული თავის დღეში არ ყოფილა კრივით, სინამდვილეში, ეჯავრებოდა კიდეც, მაგრამ დიდის გულმოდგინებითა და გამწარებით სწავლობდა, რომ ამით გაექარწყლებინა თანდაყოლილი სიჯაბნე და საკუთარი ღირსების სიმდაბლე, რასაც მას _ როგორც ებრაელს _ მუდამ აგრძნობინებდნენ ხოლმე კოლეჯში.
უფრო გულდამშვიდებული გახდა, როცა შეიგრძნო, რომ შეურაცხმყოფელს ადვილად დაანარცხებდა ძირს, თუმცა მეტისმეტად ჯაბანსა და ბუნებით მშვიდს სასპორტო დარბაზს გარეთ ერთხელაც არ უჩხუბია.
იგი სპაიდერ კელის ყველაზე სანაქებო მოწაფე იყო.
სპაიდერ კელი თავის ახალგაზრდა მოწაფეებს _ განურჩევლად ყველას _ უმჩატესი წონის ილეთებს ასწავლიდა.
არც კი დაგიდევდათ ეს მოწაფე ას ხუთ გირვანქას იწონიდა თუ ორას ხუთს.
კონისთვის კი, ეტყობოდა, ზედგამოჭრილი გამოდგა.
მართლაც ძალიან მარდი იყო.
ისეთი სიყოჩაღე გამოამჟღავნა, რომ სპაიდერი თვითონვე შეეჯიბრა და სამუდამოდ გაუბრტყელა კიდეც ცხვირი.
ამან კიდევ უფრო შეაძულა კონს კრივი, მაგრამ თან რაღაც უცნაური კმაყოფილებაც მიანიჭა და ცხვირიც უდავოდ გაუკოხტავა.
კოლეჯში სწავლის უკანასკნელ წელს ძალიან ბევრს კითხულობდა და სათვალე წამოიცვა.
ვისაც არ შევხვდი, ვერც ერთმა მისმა კლასელმა ვერ მოიგონა იგი, არც ის ახსოვდათ, რომ ოდესღაც საშუალო წონის ჩემპიონი იყო კრივში.
გულღია და გულწრფელი ხალხისა არაფერი მჯერა, განსაკუთრებით მაშინ, როცა მათი ნაამბობი ერთმანეთს ემთხვევა.
ამიტომ რობერტ კონის ჩემპიონობაში მუდამ ეჭვი მეპარებოდა, _ ალბათ ცხენმა დაარტყა ტორი სახეზე, ან იქნებ დედამისი დაფეთდა, ან არა და ბავშვობაში რამეს დაჰკრა-მეთქი ცხვირი, _ მაგრამ საბოლოოდ თვით სპაიდერ კელიმ დამარწმუნა.
სპაიდერ კელის არათუ ახსოვდა კონი, ხშირად ფიქრობდა კიდეც თურმე მასზე, ნეტავ რა მოუვიდაო.
მამის მხრით რობერტ კონი შთამომავალი იყო ნიუიორკელ ებრაელთა ყველაზე უმდიდრესი გვარისა, ხოლო დედის მხრით _ ყველაზე უძველესისა.
სამხედრო სასწავლებელში _ სადაც იგი პრინსტონის კოლეჯში შესასვლელად ემზადებოდა და ფეხბურთის გუნდშიაც კარგი სახელი ჰქონდა მოპოვებული _ არავისგან არ განუცდია რასობრივი დამცირება.
მანამ კოლეჯში გადავიდოდა, არავის უგრძნობინებია, ებრაელი ხარო, და საერთოდ, არავითარი განსხვავება არ ყოფილა მოწაფეთა შორის.
მშვენიერი ბიჭი იყო, კარგი სამეგობრო და ძალიან მორცხვი, მაგრამ შემდეგ ასეთმა დამოკიდებულებამ გაამწარა.
გულის მოსაოხებლად კრივი შეისწავლა და პრინსტონის კოლეჯიდან გამოვიდა ავადმყოფური თავმოყვარეობით შეპყრობილი, ცხვირგაბრტყელებული და პირველივე ქალმა, რომელიც მას ალერსიანად მოექცა, შეირთო კიდეც ქმრად.
ხუთ წელიწადს ჰყავდა ცოლი, სამი შვილი შეეძინა, მამის დანატოვარი ორმოცდაათი ათასი დოლარი თითქმის სულ გაფლანგა დანარჩენი ქონება დედას ერგო და მდიდარ ცოლთან გატარებულმა უსიხარულო ცხოვრებამ საკმაოდ პირქუშ და მიუკარებელ არსებად აქცია.
მერე ის იყო, გადაწყვიტა, ცოლს გავშორდებიო, მაგრამ ქალმა დაასწრო, მიატოვა და მინიატიურების მხატვარს გაჰყვა.
მთელი თვეები ეპირებოდა ცოლის გაშვებას, მაგრამ ვერა და ვერ მოახერხა.
ეცოდებოდა _ გულქვაობა იქნება, ჩემი თავი რომ დავუკარგოო, ახლა კი ცოლის გაქცევა ჭკუის სასწავლებელი გაკვეთილი გამოდგა.
გაყრას რომ მორჩნენ, რობერტ კონი დასავლეთ სანაპიროებისაკენ გაემგზავრა.
კალიფორნიაში იგი ლიტერატორთა წრეში მოხვდა და მალე ორმოცდაათი ათასი დოლარიდან შემორჩენილი თანხით მხატვრული ჟურნალის გამოცემას შეუდგა.
ჟურნალმა კარმელში იწყო გამოსვლა, კალიფორნიაში, და პროვინსტაუნში კი, მასაჩუსეტსის შტატში, დაიხურა.
ამასობაში კონი, რომელიც წმინდა ანგელოზად იყო მიჩნეული და თავის გვარს თავმდაბლურად კოლეგიის სხვა წევრთა შორის აწერდა სატიტულო ფურცელზე, ჟურნალის ერთადერთი რედაქტორი გახდა.
ბოლოს და ბოლოს, მისი ფულით გამოდიოდა ჟურნალი და რედაქტორის სახელი მოსწონდა.
გული დასწყდა, როცა ჟურნალის გამოცემა მეტისმეტად გაძვირდა და იძულებული გახდა, თავი გაენებებინა.
თუმცა ამასობაში სხვა საქმეც გაუჩნდა.
იგი ხელში ჩაიგდო ვიღაც ქალმა, რომელსაც იმედი ჰქონდა, რომ ჟურნალთან ერთად მისი სახელიც განდიდდებოდა.
ეს იყო ძალიან ყოჩაღი ქალი, კონის ხელში ჩაგდებას კი ბევრი არაფერი უნდოდა.
თანაც გული დააჯერა, ქალი მიყვარსო.
ქალმა რომ ნახა, ჟურნალის საქმეს კარგი პირი არ უჩანდა, ცოტა არ იყოს, შეიძულა კონი და გადაწყვიტა, მანამ კიდევ რამე გამოდნებოდეს, ბარემ ბოლომდე ვისარგებლებო.
ასე რომ, ჩიჩინი დაუწყო _ ევროპაში წავიდეთ და იქ მწერლობას მოჰკიდებ ხელსო.
ჩავიდნენ ევროპაში, სადაც ქალს აღზრდა-განათლება მიეღო, და მთელი სამი წელიწადი იქ დაჰყვეს.
ამ სამი წლიდან პირველი წელიწადი მოგზაურობას მოანდომეს, ხოლო ორი კი პარიზში გაატარეს.
რობერტ კონმა ორი მეგობარი შეიძინა _ ბრედოკსი და მე.
ბრედოკსი მისი ლიტერატურული მეგობარი იყო, მე კი _ ჩოგბურთის მეგობარი.
მეორე წლის ბოლოს კონის ხელში ჩამგდები ქალი, რომელსაც ფრენსისი ერქვა, მიხვდა, სილამაზეს ვკარგავო, და ის უდარდელობა, რითაც აქამდე კაცსა ყვლეფდა, ერთბაშად შეეცვალა მტკიცე გადაწყვეტილებით _ ბარემ ცოლად გაჰყოლოდა.
იმხანად დედამისმა ყოველთვიურად სამას-სამასი დოლარი დაუნიშნა კონს.
ვერასდიდებით ვერ დავიჯერებ, რომ ამ ორწლინახევრის განმავლობაში კონს სხვა ქალისთვის შეეხედოს.
თავს სავსებით ბედნიერად გრძნობდა, გარდა იმისა, რომ ევროპაში მცხოვრებ ბევრ ამერიკელთა მსგავსად, მასაც ამერიკაში ყოფნა ერჩივნა.
მწერალიც გახდა.
დაწერა რომანი და არცთუ ისე ცუდი, როგორც კრიტიკამ შეაფასა ბოლოს, თუმცა ძალიან უბადრუკი რომანი კი იყო.
კითხულობდა და კითხულობდა წიგნებს, თამაშობდა ბრიჯს, თამაშობდა ჩოგბურთს და ერთ-ერთ სასპორტო დარბაზში კრივშიაც ვარჯიშობდა.
თუ რა დამოკიდებულება ჰქონდა ქალს კონთან, ეს მე პირველად იმ საღამოს გავიგე, როცა მათთან ერთად ვსადილობდი.
ლავენიუში ვისადილეთ და ყავის დასალევად იქიდან კაფე დე ვერსალში გავწიეთ.
ყავის შემდეგ ცოტაოდენი კონიაკი დავლიეთ და უნდა წავიდე-მეთქი, განვაცხადე.
ცოტა უფრო ადრე კონმა მითხრა, კვირას მე და შენ სადმე გავისეირნოთო.
ქალაქიდან გასვლა და ერთი ლაზათიანი გასეირნება მონატრებოდა.
სტრასბურგში გავფრინდეთ და იქიდან კი ფეხით სენტ-ოდილში ჩავიდეთ, ან სადმე სხვაგან, ელზასის მიდამოებში-მეთქი, ვუთხარი.
_ ერთი ნაცნობი ქალი მყავს სტრასბურგში და ქალაქს დაგვათვალიერებინებს, _ ვთქვი მე.
ვიღაცამ მაგიდის ქვეშ ფეხი გამკრა.
ვიფიქრე, ან ცოლს, ან ქმარს შემთხვევით მოუხვდა ფეხი-მეთქი და განვაგრძე: _ მთელი ორი წელიწადია იქა ცხოვრობს და რაც კი რამ ღირს ნახვად, სულყველაფერი იცის.
მშვენიერი გოგოა.
კიდევ მომხვდა ფეხი მაგიდის ქვეშ და თავი რომ ავწიე, დავინახე, ფრენსისს, რობერტის ქალბატონს, ღრანჭი მოქცეოდა და სახე გაშეშებოდა.
_ თუმცა, რაღა სტრასბურგში.
_ ვთქვი მე, _ არა სჯობია, ბრიუგეში ან არდენში2 წავიდეთ.
კონს გულზე მოეფონა.
აღარავის უკრავს ფეხი.
მე გამოვემშვიდობე და გამოვედი.
კონმა თქვა, გაზეთს ვიყიდი და მოსახვევამდე გამოგყვებიო.
_ ეს სტრასბურგელი ქალი რაღად გინდოდა, თუ ღმერთი გწამს, _ მითხრა კონმა, _ ვერა ნახე, ფრენსისს რა მოუვიდა.
_ რა უნდა მენახა.
ან რა ესაქმებოდა ფრენსისს, თუკი მართლაც მყავს სტრასბურგში ამერიკელი ნაცნობი ქალი.
_ სულერთია.
რა ქალიც უნდა ყოფილიყო, ვერ წამოვიდოდი და მორჩა.
_ ნეტა რას სულელობ.
_ შენ ფრენსისს არ იცნობ.
როგორი ქალიც უნდა ყოფილიყო.
სახეზე მაინც ვერ შეხედე.
_ კარგი, სენლისში წავიდეთ.
_ კი ნუ გაბრაზდები.
_ სულაც არ ვბრაზობ.
სენლისი მართლაც მშვენიერი ადგილია.
გრანდ სერფში ჩამოვხტებით, ტყეში ვიხეტიალებთ და უკანვე დავბრუნდებით.
_ ძალიან კარგი, მშვენიერი იქნება.
_ მაშ ხვალ კორტზე გნახავ.
_ ნახვამდის, ჯეიკ, _ თქვა მან და უკანვე გაბრუნდა.
_ გაზეთი დაგავიწყდა, _ მივაძახე მე.
_ ჰო, მართლა, _ მოსახვევამდე გამომყვა, _ ხომ არ ბრაზობ, ჯეიკ.
_ თქვა და შეჩერდა.
_ რას ამბობ, რამ უნდა გამაბრაზოს.
_ ჩოგბურთზე გნახავ, _ თქვა მან.
მე თვალი გავაყოლე.
ხელში გაზეთი ეჭირა და კაფესკენ მიეშურებოდა.
მომწონდა ეს კაცი, მაგრამ ეტყობოდა, დალაგებული ცხოვრება ვერ ექნებოდა იმ ქალთან.
თავი იმ ზამთარს რობერტ კონი ამერიკაში გაემგზავრა და თავისი რომანი საკმაოდ დიდ გამომცემლობას ჩააბარა.
როგორც გავიგე, ამ გამგზავრებამ თურმე საშინელი ჩხუბი გამოიწვია ოჯახში და ფრენსისმა, მგონი, სწორედ მაშინ დაკარგა იგი, რადგან ნიუ-იორკში რამდენიმე ქალი ძალიან ალერსიანად მოქცეოდა კონს და პარიზში სულ სხვა კაცი დაბრუნდა.
ამერიკით ახლა კიდევ უფრო აღფრთოვანებულიყო და აღარც ისეთი გულალალი და მომხიბვლელი ჩანდა.
გამომცემლებს ისე შეექოთ მისი რომანი, რომ თავში ავარდნოდა.
ამას გარდა, რამდენიმე ქალი ლამის ზედ გადაეგო და კონის ჰორიზონტიც გაცილებით უფრო გაიზარდა.
მთელი ოთხი წელი მხოლოდ და მხოლოდ ცოლით იყო შემოზღუდული მისი ჰორიზონტი, მერე სამი წელი ისე გავიდა, რომ ფრენსისის გარდა არავისთვის შეუხედავს.
დარწმუნებული ვარ, სიყვარული ერთხელაც არ განუცდია სიცოცხლეში.
კოლეჯში გამოვლილი ტანჯვის შემდეგ დაქორწინება ერთგვარი შვება გამოდგა.
მერე, როცა დარწმუნდა, პირველ ცოლს ჩემზე მზე არ ამოსდიოდაო, ფრენსისმა მიანიჭა შვება.
შეყვარებული არც ახლა ყოფილა, მაგრამ უკვე მიხვდა _ ალბათ, მაქვს რაღაც მომხიბლაობა, ქალები ასე რომ მეხვევიანო.
თვით ის ფაქტიც, რომ ქალები გულგრილნი არ ყოფილან მის მიმართ და მასთან ცხოვრებას ესწრაფოდნენ, სულაც არ ეჩვენებოდა სასწაულებრივ მოვლენად.
ისე შეცვალა ამ ფიქრმა, რომ მასთან ახლოს ყოფნა უკვე აღარ იყო სასიამოვნო.
გარდა ამისა, თავის ამერიკელ ნაცნობებთან ბრიჯს თამაშობდა და იმაზე დიდ თანხას ჩამოდიოდა, ვიდრე ამის საშუალებას საკუთარი ჯიბე აძლევდა _ მოიგო კიდეც რამდენიმე ასეული დოლარი და ისე გაყოყოჩდა, რომ ამბობდა, ოდესმე ცუდად რომ წამივიდეს საქმე, ბრიჯის თამაში მაცხოვრებსო.
ამას სხვა ამბავიც დაერთო.
კონი უ.
ჰ.
ჰადზონსა3 კითხულობდა.
ერთი შეხედვით, თითქოს არაფერიო, მაგრამ რამდენიმეჯერ გადაიკითხა მეწამული ქვეყანა .
მეწამული ქვეყანა საბედისწერო წიგნია, მოგვიანებით თუ წაიკითხავ.
აქ მოთხრობილია უნაკლო ინგლისელი ჯენტლმენის ბრწყინვალე სატრფიალო თავგადასავალი საოცრად რომანტიკულ ქვეყანაში, რომლის ბუნებაც დიდებულად არის აღწერილი.
ოცდათოთხმეტი წლის კაცმა სახელმძღვანელოდაც რომ გაიხადოს ეს წიგნი ცხოვრებაში, ამით არაფერი დაუშავდება.
ეს ისეთივე უხიფათო საქმე იქნება, თუნდაც ამავე ხნის კაცი ფრანგული მონასტრიდან გამოსულიყოს და ალჟერის წიგნთა სერიით4 შეიარაღებული პირდაპირ უოლ სტრიტზე გამოცხადებულიყოს.
კონმა ისე სერიოზულად მიიღო ყოველი სიტყვა, თითქოს საფინანსო ბიულეტენი ყოფილიყოს.
ზოგი რამ, რაღა თქმა უნდა, თავისებურად ახსნა, მაგრამ მთელი წიგნი საერთოდ სერიოზულად მიიღო.
კიდევ ეს ეჭირვებოდა.
ვერც კი წარმომედგინა, რა ზომამდე იყო მისული, მანამ ერთ დღეს რედაქციაში არ გამომეცხადა.
_ ჰელო, რობერტ, _ მივმართე მე, _ ჩემს გასამხიარულებლად მოხვედი.
_ სამხრეთ ამერიკაში არ წამოხვალ, ჯეიკ.
_ არა.
_ რატომ.
_ რა ვიცი.
ჩემს დღეში არ მიფიქრია.
ძალიან ძვირი ჯდება.
პარიზში რამ გამოლია სამხრეთამერიკელები.
_ ეგენი ხომ ნამდვილი სამხრეთამერიკელები არ არიან.
_ მე კი მგონია, მეტისმეტად ნამდვილები არიან.
შეთანხმებული ვიყავი, მატარებელს უნდა დავხვედროდი და მთელი კვირის კორესპონდენციები გამეტანებინა.
ჯერ ნახევარიც არ მქონდა დაწერილი.
_ ჭორები არაფერი იცი.
_ ვკითხე მე.
_ არა.
_ შენს ნაცნობთაგან ცოლს არავინ ეყრება, ვინმე დიდი კაცი.
_ არა.
იცი, რა, ჯეიკ, _ შენი ხარჯებიც რომ ვიკისრო, მაინც არ გამომყვები სამხრეთ ამერიკაში.
_ მე რა უნდა გავაკეთო.
_ შენ ესპანური იცი, და ისედაც, ერთად რომ ვიქნებით, არ მოგვწყინდება.
_ არა, _ ვუთხარი მე, _ აქ მირჩევნია, ზაფხულში კი ესპანეთისკენ გავწევ.
_ მთელი დღე და მოსწრება ამისთანა მოგზაურობას ვნატრობ, _ თქვა კონმა.
სკამზე ჩამოჯდა, _ ალბათ სულ დავჩაჩანაკდები, მანამ მოვახერხებდე.
_ რამ გაგასულელა, _ ვუთხარი მე, _ საითაც მოგეპრიანება, იქით წახვალ, ფული ჩეჩქივითა გაქვს.
_ ჰო, მაგრამ ადგილიდან დაძვრა არ მოხერხდა.
_ გამხიარულდი, _ მივმართე მე, _ საცა უნდა წახვიდე, ყველა ქვეყანა კინოსურათს ჰგავს.
მაგრამ შემეცოდა.
მართლაც ძალიან გაფუჭებოდა გუნება.
_ გული მიკვდება _ სიცოცხლე მიქრის, მე კი ნამდვილი ცხოვრება რას ჰქვია, არ ვიცი.
_ მატადორების მეტი არც არავინ ცხოვრობს რიგიანად.
_ მატადორები სულაც არ მაინტერესებს.
ეს ხომ არანორმალური ცხოვრებაა.
მე მინდა, სამხრეთ ამერიკა მოვიარო.
დიდებული მოგზაურობა გვექნებოდა.
_ ბრიტანეთის აფრიკაში ნადირობას არ ისურვებდი.
_ არა, გული არ მიმიწევს.
_ იქ კი ნამდვილად წამოგყვებოდი.
_ არა, სულაც არ მაინტერესებს.
_ იმიტომ, რომ არაფერი წაგიკითხავს აფრიკაზე.
აბა, ერთი წადი და მშვენიერი შავი პრინცესების სასიყვარულო ამბები წაიკითხე.
_ მე სამხრეთ ამერიკაში მინდა წასვლა.
გაუტეხელი ებრაული სიჯიუტე ჰქონდა.
_ დაბლა ჩავიდეთ და რამე დავლიოთ.
_ გცალია.
_ კი, _ ვუთხარი მე.
პირველი სართულის კაფეში შევედით.
იმ დასკვნამდე მივედი, რომ მეგობრებისაგან თავდასაღწევად ყველაზე კარგი საშუალება ეგ არის.
დალევ ერთ ჭიქას და იტყვი: ახლა კი უნდა წავიდე, დეპეშები მაქვს გასაგზავნი .
და მორჩა.
საგაზეთო მუშაობაში, სადაც ეთიკა მოითხოვს, არავის ეჩვენო მუშაობის დროს, ამისთანა აღმოჩენები ძალიან მნიშვნელოვანია.
ერთი სიტყვით, დაბლა ჩავედით და სოდიანი ვისკი დავლიეთ.
კონმა კედლებთან ჩამწკრივებულ ბოთლიან ყუთებს გადახედა.
_ მშვენიერი კაფე ყოფილა, _ თქვა მან.
_ ბევრი სასმელი აქვთ, _ დავეთანხმე მეც.
_ მომისმინე, ჯეიკ, _ დახლს გადააწვა, _ ნუთუ არასოდეს გიფიქრია, რომ ცხოვრება მიდის და შენ კი ჯერ არაფერი მოგისწრია.
წარმოგიდგენია, თითქმის ნახევარი ცხოვრება წავიდა.
_ ხანდახან ვფიქრობ ხოლმე.
_ წარმოგიდგენია, კიდევ რაღაც ოცდათხუთმეტი წელი და უნდა მოვკვდეთ.
_ რა ჯანდაბა მოგივიდა, რობერტ, რა ამბავია.
_ სერიოზულად გეუბნები.
_ მადლობა ღმერთს, ეს ერთი რამე მაინც არ მაწუხებს.
_ უნდა გაწუხებდეს.
_ შესაწუხებელი ჯერაც არ მომკლებია.
მეტი რა ვიცი.
_ ერთი სიტყვით, სამხრეთ ამერიკაში წასვლა მინდა.
_ იცი, რას გეტყვი, რობერტ, სხვა ქვეყანაში წასვლა არაფერს არა შველის.
ეგეც მიცდია.
რამდენიც უნდა იხეტიალო, შენს თავს მაინც ვერ გაექცევი.
მაგისი საშველი არ არის.
_ ჰო, მაგრამ ერთხელაც ხომ არ ყოფილხარ სამხრეთ ამერიკაში.
_ რას ჩააცივდი ამ სამხრეთ ამერიკას.
ასე ცხვირჩამოშვებული გინდა წასულხარ, გინდა არა.
პარიზი მშვენიერი ქალაქია.
რატომ არ გინდა, აქ იცხოვრო და ნამდვილი ცხოვრებით დატკბე.
_ პარიზი უკვე გულს მირევს.
ლათინური კვარტალი გულს მირევს.
_ შენც ნუ გაეკარები მაგ კვარტალს.
იხეტიალე მარტოდმარტო და ნახე, რა მოგივა.
_ არაფერიც არ მომივა.
მთელი ღამე ვიარე ერთხელ და არაფერი მომსვლია.
ეგ იყო, რომ ველოსიპედიანმა პოლიციელმა გამაჩერა და საბუთები მომთხოვა.
_ მერე კარგი არ იყო ქალაქი ღამით.
_ არ მიყვარს პარიზი.
ეგეც თქვენ.
ძალიან კი მეცოდებოდა, მაგრამ რას ვუშველიდი.
რაც უნდა გემეცადინა, ორ აკვიატებულ აზრს ვერ შეაცვლევინებდი: სამხრეთ ამერიკა თუღა იხსნიდა მას, და პარიზი ეჯავრებოდა.
პირველი აზრი წიგნებში ამოიკითხა და მეორეც წიგნებში ჰქონდა ამოკითხული.
_ წავედი, _ ვთქვი მე, _ მაღლა უნდა ავიდე და დეპეშები გავგზავნო.
_ მართლა უნდა წახვიდე.
_ ჰო, დეპეშები უნდა გავგზავნო.
_ მეც რომ ამოგყვე სამსახურში და ცოტა ხანს დავჯდე, ხელს ხომ არ შეგიშლი.
_ არა, წამოდი.
წინა ოთახში დაჯდა და გაზეთებისა და ჟურნალ რედაქტორისა და გამომცემლის კითხვა დაიწყო, მე კი მთელი ორი საათი თავი არ ამიღია.
მერე დაბეჭდილი ეგზემპლარები ცალ-ცალკე დავალაგე, შენიშვნები გავუკეთე, დიდ კონვერტებში ჩავაწყვე და შიკრიკი გამოვიძახე, რომ სენ-ლაზარის სადგურში წაეღო.
მეორე ოთახში გავედი.
რობერტ კონს სავარძელში ეძინა.
თავი მკლავებზე ჰქონდა დადებული.
მეძნელებოდა გაღვიძება, მაგრამ რედაქცია უნდა დამეკეტა და წავსულიყავი.
ბეჭებზე დავადე ხელი.
თავი გააქნია.
_ მაგას ვერ ვიზამ, _ თქვა მან და უფრო ღრმად ჩარგო მკლავებში თავი, _ არა.
არასდიდებით არ ვიზამ.
_ რობერტ, _ ვთქვი მე და შევანჯღრიე.
ამომხედა, გამიღიმა და თვალი ჩამიკრა.
_ ხმამაღლა ვლაპარაკობდი.
_ ჰო, მაგრამ ვერ გავარჩიე, რას ამბობდი.
_ ღმერთო, რა საძაგელი სიზმარი ვნახე.
_ ჩემი საბეჭდი მანქანის ხმაზე ჩაგეძინა.
_ ალბათ.
წუხელის თვალიც არ მომიხუჭავს.
_ რატომ.
_ ვლაპარაკობდით, _ თქვა მან.
ჩემთვის ადვილი წარმოსადგენი იყო მათი საუბარი.
საძაგელი ჩვეულება მაქვს _ მეგობრები საწოლ ოთახში წარმომიდგებიან ხოლმე.
კაფე ნაპოლიტენისკენ გავწიეთ აპერიტივის დასალევად და ბულვარში მოსეირნე ხალხის საყურებლად.
თავი გაზაფხულის თბილი საღამო იყო.
რობერტი წავიდა, მე კი კაფე ნაპოლიტენის ტერასაზე ვიჯექი, მაგიდასთან, და შევყურებდი სიბნელის ჩამოწოლას, ელექტრორეკლამების ანთებას, შუქნიშნების მწვანე და წითელ სინათლეებს, მოსეირნე ხალხს, ტაქსების გრძელი მწკრივის გასწვრივ ჩაქჩაქით მიმავალ ეტლებს და ვახშმის საშოვნელად გამოსულ ვარიკებს , რომლებიც ხან ცალ-ცალკე და ხანაც წყვილ-წყვილად დაწრიალებდნენ.
ერთმა მშვენიერმა გოგომ ჩაუარა ჩემს მაგიდას, თვალი გავაყოლე _ ქუჩას შეჰყვა და გაუჩინარდა.
ახლა მეორეს გავაყოლე თვალი, მაგრამ ვნახე, რომ პირველი უკანვე ბრუნდებოდა.
ერთხელ კიდევ ჩამიარა, თვალი რომ გავუყარე, მოვიდა და ჩემს მაგიდას მოუჯდა.
ოფიციანტიც მოვარდა.
_ რას დალევ.
_ ვკითხე მე.
_ ერნოდ.
_ პატარა გოგონებისათვის პერნო როგორ შეიძლება.
_ შენ თვითონა ხარ პატარა გოგო.
იტეს, გარცონ, უნ პერნოდ.
5 _ მეც მომიტანე ერთი პერნო.
_ რაო.
_ მკითხა მან, _ გინდა, დრო გაატარო.
_ რა თქმა უნდა.
შენ.
_ რა ვიცი.
ამ ქალაქში რამეს გაიგებს კაცი.
_ არ გიყვარს პარიზი.
_ არა.
_ რატომ სხვაგან არ წახვალ.
_ არა მაქვს წასასვლელი.
_ სულერთია, აქაც ბედნიერი ხარ.
_ როგორც ჯოჯოხეთში.
პერნო აბსენტის მომწვანო სუროგატია.
ცოტა წყალი თუ გაურიე, რძის ფერს მიიღებს.
ძირტკბილას გემო დაჰკრავს და პირველად აღგაგზნებს ხოლმე, მაგრამ მერე ერთბაშად მოგშლის.
ვისხედით და ვსვამდით.
გოგოს ცხვირ-პირი ჩამოსტიროდა.
_ ჰა, _ მივმართე მე, _ იქნებ ვახშამზე დამპატიჟო.
გაიჭყანა და მაშინვე მივხვდი, რატომ ერიდებოდა გაცინებას.
პირმოკუმული მშვენიერი გოგო ჩანდა.
ფული გადავიხადე და ქუჩაში გავედით.
ეტლს გავძახე და მეეტლემ ზედ ტროტუარზე მოაყენა.
გადავწექით ნელსა და რბილად მიმავალ ფიაკრში6 და დე ლ,ოპერას ავენიუსკენ გავწიეთ.
მაღაზიების ვიტრინები განათებული იყო, კარები _ დაკეტილი, გაჩახჩახებულ ქუჩაში კაცის ჭაჭანება არ ჩანდა.
ეტლმა ჩაუარა ნიუ-იორკ ჰერალდის რედაქციას, სადაც ყველა ფანჯარაში საათი იყო ჩასმული.
_ რის მაქნისია ამდენი საათი.
_ მკითხა გოგომ.
_ ამერიკის სხვადასხვა კუთხის დროს აჩვენებენ.
_ რას მაბითურებ.
რიუ დე პირამიდის ავენიუსკენ შევუხვიეთ, გავიარეთ ხალხით გაჭედილი რიუ დე რივოლი და ბნელი ჭიშკრით ტიუილრიში გავედით.
მკერდზე მომეხუტა და ხელი მოვხვიე.
თავი ასწია და ტუჩები საკოცნელად მომიშვირა.
ხელი მომკიდა, მაგრამ მოვიშორე მისი ხელი.
_ ტყუილა იწუხებ თავს.
_ რა მოგივიდა.
ავად ხომ არ ხარ.
_ ჰო.
_ ვინღა არ არის ავად.
მეც ავად ვარ.
ტიუილრიდან სინათლეზე გავედით, სენა გადავჭერით და რიუ დე სენტ-პერისკენ შევუხვიეთ.
_ ავად თუ იყავი, პერნო არ უნდა დაგელია.
_ არც შენ.
_ ჩემთვის სულერთია.
ქალისთვის სულერთია.
_ რა გქვია.
_ ჟორჟეტ.
შენ რა გქვია.
_ ჯეკობ.
_ ფლამანდიური სახელია.
_ ამერიკულიც.
_ ფლამანდიელი არა ხარ.
_ არა, ამერიკელი.
_ კიდე კარგი.
ფლამანდიელები მძულს.
ამასობაში რესტორანსაც მივადექით.
გააჩერე-მეთქი, მეეტლეს გავძახე.
ჩამოვხტით.
ჟორჟეტს არაფრად ეპიტნავა რესტორანი.
_ ეს რა რესტორანია.
_ რას ამბობ, _ ვუთხარი მე, _ იქნებ ფოაიო გირჩევნია.
რატომ არ დააცდევინე ეტლს _ ბარემ ჩაჯდებოდი და გასწევდი.
იმიტომ წამოვიყვანე, რომ რაღაც ბუნდოვანი სენტიმენტალური აზრი გამიჩნდა, ვინმესთან ერთად უფრო გემრიელად ვივახშმებ-მეთქი.
დიდი ხანი იყო ვარი კასთან აღარ მევახშმა და დავიწყებული მქონდა, რა მოსაწყენიც არის.
შევედით რესტორანში, ჩავუარეთ მადამ ლავინს, რომელიც საანგარიშო მაგიდასთან იჯდა, და პატარა ოთახში გავედით.
საჭმელმა ცოტათი გაახალისა ჟორჟეტი.
_ არც ისე ცუდი ყოფილა, _ თქვა მან, _ თვითონ რესტორანი ვერაფერიშვილია, მაგრამ კარგი საჭმელები ჰქონიათ.
_ ერთი ლიეჟში გაჭმევენ ასე გემრიელად.
_ ბრიუსელი უნდა გეთქვა.
მეორე ბოთლი ღვინოც დავლიეთ და ჟორჟეტმა ხუმრობა დაიწყო.
გაიღიმა, გამოაჩინა თავისი უხეირო კბილები, და ჩვენ ჭიქები მივაჭახუნეთ.
_ კაი ბიჭი ყოფილხარ, _ თქვა მან, _ აფსუსია, ავად რომ ხარ.
კარგად შევეწყობოდით ერთმანეთს.
მაინც რა მოგივიდა.
_ ომში დავიჭერი.
_ ოჰ, ეს ბინძური ომი.
ალბათ, შევყვებოდით ომზე მსჯელობას და იმ დასკვნამდე მივიდოდით, რომ ომი ცივილიზაციის დამღუპველია და უმჯობესია თავიდან ავიცილოთ.
მე ხომ ყელში ამომივიდა.
უცებ მეორე ოთახიდან გაისმა: _ ბერნს.
ჰეი, ბერნს.
ჯეკობ ბერნს.
_ მეგობარი მეძახის, _ ვთქვი და გამოვედი.
დიდ მაგიდას ბრედოკსი და მთელი კომპანია შემოსხდომოდა: კონი, ფრენსის კლაინი, მისის ბრედოკსი და კიდევ ვიღაცები.
_ საცეკვაოდ არ წამოხვალ.
_ მკითხა ბრედოკსმა.
_ სადა.
_ დანსინგში, რა თქმა უნდა.
ჩვენ ისევ განვაახლეთ ცეკვა, არ გაგიგიათ.
_ ჩაურთო მისის ბრედოკსმა.
_ წამოდით, ჯეიკ, ყველანი მივდივართ, _ გამომძახა ფრენსისმა სუფრის ბოლოდან.
წელში გამართულიყო და იღიმებოდა.
_ წამოვა, აბა, რას იზამს, _ თქვა ბრედოკსმა, _ შემოგვიერთდი, ყავაზე დაგვეწვიე.
_ კარგი.
_ თქვენი მეგობარიც მოიყვანეთ, _ სიცილით მითხრა მისის ბრედოკსმა.
კანადელი იყო და კანადური სილაღე და უშუალობა ჰქონდა.
_ გმადლობთ, ახლავე გადმოვალთ, _ ვთქვი მე და ჩვენს პატარა ოთახში შევბრუნდი.
_ ვინ არიან ეს შენი მეგობრები.
_ მკითხა ჟორჟეტმა.
_ მწერლები და მხატვრები.
_ მთელი გამოღმა მხარე სულ მაგათია.
_ ძალიან ბევრნი არიან.
_ ძალიან.
თუმცა ზოგ-ზოგი მაინც კარგად აკეთებს ფულს.
_ ო, იცოცხლე.
მოვრჩით ვახშამს, ღვინოც გამოვცალეთ.
_ წავიდეთ, _ ვთქვი მე, _ ყავა იმათთან ერთად დავლიოთ.
ჟორჟეტმა ჩანთა გახსნა, სარკეში ჩაიხედა და პუდრი წაისვა, მერე ტუჩებზე პომადა წაიცხო და ქუდი წამოსწია.
_ წავიდეთ.
ხალხით გაჭედილ ოთახში შევედი, ბრედოკსი და სხვა მამაკაცები წამოდგნენ.
_ ნება მომეცით წარმოგიდგინოთ ჩემი იანცეე.
7 მადმუაზელ ჟორჟეტ ლებლანი, _ ვთქვი მე.
ჟორჟეტმა თავისი მომხიბლავი ღიმილით გაიღიმა.
ყველას ჩამოვართვით ხელი.
_ მომღერალ ჟორჟეტ ლებლანისა ხომ არაფერი ხართ.
_ ჰკითხა მისის ბრედოკსმა.
_ ჩონნაის პას,8 _ უპასუხა ჟორჟეტმა.
_ ერთნაირი რომ გაქვთ სახელიცა და გვარიც.
_ გულწრფელი დაინტერესებით ჩაეკითხა მისის ბრედოკსი.
_ არაფერიც, _ მიუგო ჟორჟეტმა, _ სულაც არა.
ჩემი გვარი ჰობენია.
_ მისტერ ბერნსმა რომ მადმუაზელ ჟორჟეტ ლებლანად გაგვაცნო თქვენი თავი.
ასე არა თქვა.
_ არ ეშვებოდა მისის ბრედოკსი და ფრანგულის ლაპარაკით ისე აღგზნებულიყო, რომ აღარც კი ესმოდა თავისივე წარმოთქმული სიტყვების შინაარსი.
_ ეს სულელია, _ თქვა ჟორჟეტმა.
_ აჰ, იხუმრა.
_ იკითხა მისის ბრედოკსმა.
_ დიახ, გასაცინებლად, _ მიუგო ჟორჟეტმა.
_ არ გესმის, ჰენრი.
_ სუფრის ბოლოში გასძახა მისის ბრედოკსმა ქმარს, _ მისტერ ბერნსმა თავისი იანცეე მადმუაზელ ლებლანად გაგვაცნო, ნამდვილად კი ჰობენი ყოფილა.
_ რა თქმა უნდა, ჩემო ძვირფასო, მადმუაზელ ჰობენია, რამდენი ხანია ვიცნობ.
_ ო, მადმუაზელ ჰობენ, _ მიმართა ფრენსის კლაინმა, რომელიც ფრანგულს სხაპასხუპით ლაპარაკობდა, მაგრამ მისის ბრედოკსისაგან განსხვავებით, არც უკვირდა ეს და არც დიდად ამაყობდა, _ დიდი ხანია პარიზში ხართ.
მოგწონთ აქურობა.
ხომ გიყვართ პარიზი.
ჰა.
_ ვინ არის ეს ქალი.
_ მომიბრუნდა ჟორჟეტი, _ უსათუოდ უნდა ვუპასუხო.
მერე ფრენსისისკენ მიბრუნდა, რომელიც გულხელდაკრეფილი იჯდა, იღიმებოდა, თავი მომაღლოდ დაეჭირა მაღალ კისერზე და ტუჩები ისე მოეპრუწა, რომ ეტყობოდა, კვლავ სალაპარაკოდ იყო გამზადებული.
_ არა, არ მიყვარს პარიზი.
ძვირია და ჭუჭყიანი.
_ მართლა.
მე კიდევ ძალიან სუფთა მეჩვენება _ მთელ ევროპაში ყველაზე უსუფთავესი ქალაქია.
_ მე კი მგონია, რომ ჭუჭყიანია.
_ რა უცნაურია.
ალბათ, დიდი ხნის ჩამოსული არა ხართ.
_ კარგა ხნის ჩამოსული ვარ.
_ მაგრამ კარგი ხალხი კია, ეს უნდა ვაღიაროთ.
ჟორჟეტი მე მომიბრუნდა.
_ მშვენიერი მეგობრები გყოლია.
ფრენსისი შემთვრალი იყო და ლაპარაკი ეხალისებოდა, მაგრამ ყავა შემოიტანეს, მერე ლავინმა ლიქიორი მოგვართვა, რის შემდეგაც ბრედოკსს ხათრი აღარ გავუტეხეთ და საცეკვაო კლუბისკენ გავემართეთ.
ეს საცეკვაო კლუბი ალ მუსეტტე9 იყო რიუ დე ლა მონტენ სენ-ჟენვიზე.
პანთეონის უბანში მცხოვრები მუშა ხალხი კვირაში ხუთ დღეს იქა ცეკვავდა, ერთი საღამო დანსინგ-კლუბად იყო გადაქცეული, ხოლო ორშაბათობით კეტავდნენ.
ჩვენ რომ მივედით, კლუბში კაცის ჭაჭანება არ იყო, მარტო პოლიციელი ჩამომჯდარიყო კარებთან, კლუბის პატრონი და მისი მეუღლე დახლში იდგნენ.
შევედით თუ არა, ზემოდან პატრონის ქალიშვილი დაეშვა.
ოთახში გრძელი სკამები და მაგიდები იდგა, ბოლოში კი საცეკვაო მოედანი ჰქონდათ მოწყობილი.
_ ნეტა უფრო ადრე იკრიბებოდეს ხალხი, _ თქვა ბრედოკსმა.
ქალიშვილი მოგვიახლოვდა და გვკითხა, დასალევი რა მოგართვათო.
კლუბის პატრონი მოედნის ახლოს, ტაბურეტზე წამოჯდა და აკორდეონი გაწელა.
კანაფზე ასხმული ეჟვნები ცალ კოჭზე შემოეკრა და მუსიკის ტაქტს ფეხსაც აყოლებდა.
ყველა ცეკვავდა.
ცხელოდა და მოედნიდან გაოფლიანებულები გამოვედით.
_ ღმერთო ჩემო, _ თქვა ჟორჟეტმა, _ ეს რა კოლოფია, სულ ოფლად გავიღვარე.
_ ცხელა.
_ ჯოჯოხეთური სიცხეა.
_ ქუდი მოიხადე.
_ კარგი გამახსენე.
ჟორჟეტი ვიღაცამ საცეკვაოდ გაიწვია, მე დახლს მივადექი.
მართლაც ძალიან ცხელოდა და აკორდეონი სასიამოვნოდ ჟღერდა ამ ცხელ ღამეში.
ღია კარში ვიდექი, ლუდი დავლიე და შუბლი ქუჩიდან მონაბერ გრილ ნიავს მივუშვირე.
დაღმართზე ორი ტაქსი დაეშვა.
კლუბის წინ გაჩერდა ორივე.
ყმაწვილი კაცები ჩამოხტნენ.
ზოგს ჯემპრი ეცვა და ზოგს _ მოკლესახელოებიანი პერანგი.
კარიდან გაჭრილ სინათლეზე კარგად ვხედავდი მათ ხელებსა და ახალდაბანილ, დახვეულ თმებს.
კართან მდგომმა პოლიციელმა შემომხედა და გამიღიმა.
ყმაწვილები დარბაზში შემოვიდნენ მანჭვა-გრეხითა და ყბედობით, სანთლის შუქზე კარგად გავარჩიე თეთრი ხელები, დახვეული თმები და თეთრი სახეები.
ბრეტიც მათ ახლდა.
ძალიან ლამაზი ჩანდა და, ეტყობოდა, კარგად იყო შეწყობილი ამ ბიჭებთან.
ერთმა მათგანმა ჟორჟეტი დაინახა და მაშინვე წამოიძახა: აჰა, ნამდვილი კახპა.
ლეტ, აბა, გვიყურე, უნდა ვაცეკვო .
მაღალმა, შავგვრემანმა ბიჭმა, რომელსაც ლეტი ერქვა, უთხრა: კარგი ერთი, აყალმაყალი არ ატეხო .
თმადახვეულმა ქერა ბიჭმა უპასუხა: შენ ფიქრი ნუ გაქვს, ჩემო კარგო .
და ბრეტიც ამათთან იყო.
გული ყელში მომებჯინა.
თავს ვერ ვიკავებდი, მუდამ საშინლად მაბრაზებდა მათი მანჭვა-გრეხა, მიუხედავად იმისა, რომ საერთოდ სასაცილოდ მიაჩნიათ ხოლმე და უნდა მოუთმინოო, ამბობენ.
მინდოდა, ერთი მაგრად ჩამეფარებინა რომელიმესთვის, სულერთია, ვინ იქნებოდა, და ეს უტიფრული მანჭვა დამევიწყებინა.
ამის ნაცვლად, გარეთ გავედი, ქუჩას დავუყევი და მეზობელ საცეკვაო დარბაზში ლუდი დავლიე.
ცუდი ლუდი შემხვდა და გემოს გამოსასწორებლად კონიაკი დავაყოლე, მაგრამ ის კიდევ უფრო უარესი აღმოჩნდა.
უკან რომ დავბრუნდი, მოედანზე გახურებული ცეკვა ჰქონდათ.
ჟორჟეტი ცეკვავდა იმ მაღალ, ქერა ბიჭთან, რომელსაც თავი გვერდზე გადაეღრიცა, თვალები მაღლა ჰქონდა აბრეცილი და თეძოებს აქეთ-იქით გრეხდა.
შეწყდა თუ არა მუსიკა, ახლა მეორემ გაიწვია საცეკვაოდ.
სულ წამართვეს.
ვიცოდი, რომ სათითაოდ ყველა იცეკვებდა მასთან.
ასეთი ადათი აქვთ.
მაგიდას მივუჯექი.
კონიც იმ მაგიდასთან იჯდა.
ფრენსისი ცეკვავდა.
მისის ბრედოკსმა ვიღაც მოიყვანა და გაგვაცნო _ რობერტ პრენტისი არისო.
ნიუიორკელი იყო, ჩიკაგოში დაბადებული და მწერლობაში კარგი პირი უჩანდა.
რაღაც უცნაური ინგლისური აქცენტით ლაპარაკობდა.
ღვინოზე მოვიწვიე.
